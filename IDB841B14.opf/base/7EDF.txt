༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG16666
ImageGroup:
14PD2673
LCCN:
n/a
ISBN:
9787802534407
Title:
ཇོག་སློབ་བརྒྱུད་དང་བཅས་པའི་གསུང་འབུམ།
rngog slob brgyud dang bcas pa'i gsung 'bum/
Author:
n/a
n/a
Descriptor:
Original Publication:
mes po'i shul bzhag;222-255
Place:
pe cin/
Publisher:
|krung go'i bod rig pa dpe skrun khang/
Date:
2011
Volume:
17
Total Volumes:
34
TBRC Pages:
2
Introductory Pages:
n/a
Text Pages:
In/a
Scanning Information:
Scanned at Tibetan Buddhist Resource Center, 150 West 17th St, New York City, NY
10011, US.



མེས་པོའི་ཤུལ་བཞག ༢༢༨
༄༅། །རྔོག་སློབ་བརྒྱུད་དང་བཅས་པའི་གསུང་འབུམ་བཞུགས་སོ། །
༣༣ ལ དགས ་འགྱུ, ཙམ ༣ པའི་ དུས་ ཀྱི་ ཟ་ ༠༨ང་པོ་རྒྱུར་སྤྱི་རྒྱ་པ་པོའཀྱ་ ༨ འགྲམ་པ་ཁྲི་ཆས་གྱི་སྐུ་ལ་འོ་ཉིད་སྟེང་འབྲཚག་བཅུ་གཉི་ས་༧༣་ བ
༥) ༣མི་ ཨེད་རྒྱུ ཅས པ ར ར ང༌ཡེ {ང་ཡིcu༠༧དབ་པ་ དེ་ནི་ ༥༣ལས
བད༠་ལ་་སྔ་ནི་ པས 1 ཡི་ པར་དེ་ལེ་
1ཉི་ག་དེ་ལ་ ་ཞེས་བྱ་བ་ནི་བདེ་་ཕ)བ་།
དང་ མི་འགྱུར་རི་ 1རྗེ་ཡིག་་ཡི་ ཡིག་རྟབ་
1 ཨེ་ལི ་ པ ཁ་རྗེ་ཡེ་ཤེས་
པས ་དེ་་ཕཔཎ༣་བོ་ ༦ གཉོ་ ༢༠བྱ་བའི་
མེད་པའི་ རྗོད་བ(ཉིན་གྱི་་ན་ཏན་ད༠་༠༠
ཇ༠༠ ་དཔ་ཙ་ཀྱིདབ་རྒྱ༤11ཛང དུང པོ་ པ་སོ །
ནི པ རི་ ར་ དྷར་ 21:ཀྱི 145 ས
11:393 ང ཅན ༥ ༦༠ | ར ༢ 521
2]t=11411
ས་སུ་དེ་ལྟའི་དུས་རྒྱུན414་རུང་ ༠༠༢ ་བ ་དར།
བ་དྲུen!རྣཆ་ ཟབ་རུང་༤༥ ་\ut༧ཀཱ་སི་ཏུ༠༥ཟབ བ ར
1:རྒྱུས། རུས་
A: 14 ཟའི་རི་011tཆེར་)པོག་པཟླ་༠༠༠་gal
{s 3,51e45 3lot/pནས་དེ་རུ་བང་ནི་དཏུ༥ ༤༠ ་
ay 1:|:|:ཀྱི ང བ ༡༢ ནི དི བྱས 4 5 ༥ c@g ་ ལྟར་ ཕྱིན་
༄༅། །རྔོག་སློབ་བརྒྱུད་དང་བཅས་པའི་གསུང་
འབུམ་བཞུགས་སོ། །
(༧/༣༤)
228
(༧/༣༤)
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་
།



@#
Pers
༄༅། །རྔོག་སློབ་བརྒྱུད་དང་བཅས་པའི་གསུང་འབུམ་
བཞུགས་སོ། །
རྔོག་ཞེ་སྡང་རྡོ་རྗེའི་གསུང་
།
དབཔ་བཅེགས།
PALZEKS
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།
#e
aoff



མེས་པོའི་ཤུལ་བཞག་ལས་བཀའ་བརྒྱུད་གསུང་འབུམ་ཕྱོགས་
བསྒྲིགས་ཀྱི་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་འཁུར་བ་གཙོ་བོ། གཟན་དཀར་ཐུབ་བསྟན་ཉི་མ། འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་བ་གཞོན་བ་དང་གཙོ་སྒྲིག་བ། ཀརྨ་བདེ་ལེགས། མཚུར་ཕུའི་མཁན་པོ་ལོ་ཡག་
བཀྲ་ཤིས། ཐུབ་བསྟན་འོད་ཟེར།
གཙོ་སྒྲིག་གཞོན་བ། བསྟན་འཛིན་བློ་གྲོས། ཐུབ་བསྟན་ཉི་མ། ཟླ་བ་བསྟན་འཛིན། ཐུབ་བསྟན་འོད་ཟེར།
དཔྱིད་ས་དཔལ་བཟང་། དཀོན་མཆོག་བསམ་གཏན། བློ་བཟང་ཆོས་འཕེལ།
བསྡུ་སྒྲིག་བ། ཐུབ་བསྟན་འོད་ཟེར།
ཞུ་དག་པ། བསོད་ནམས་རྡོ་རྗེ། ཕྲིན་དགའ། བྱམས་པ་ཚེ་རིང་སོགས།
དེབ་སྒྲིག་ལག་རྩལ་བ། ཡེ་ཤེས་ཆོས་མཚོ། ཞེ་སྐྱིད། པད་དབྱངས། བྱམས་པ་ཆོས་སྒྲོན། ཆོས་འཛོམས།
པདྨ་ལྷ་མཚོ། དཀོན་མཆོག་བཟང་མོ་སོགས་དཔལ་བརྩེགས་ལས་བྱེད་པ་རྣམས།



>
རྔོག་ཞེ་སྡང་རྡོ་རྗེ་ལ་ན་མོ།



སོ་
g
ཨཱ
ཧཱུཾ



དཀར་ཆག
(10)
(32)
(40)
(47)
༄༅། །འཇམ་དཔལ་གྱི་མཚན་ཡང་དག་པར་བརྗོད་པའི་
འགྲེལ་པ་བཞུགས་སོ། །
མཆོད་པར་བརྗོད་ཅིང་རྩོམ་པར་དམ་བཅའ་བ།
རྒྱུད་ཀྱི་བརྗོད་བྱ་མདོར་བསྟན་པ།
ལེའུ་དང་པོའི་རྣམ་པར་བཤད་པ།
ལེའུ་གཉིས་པའི་རྣམ་པར་བཤད་པ།
ལེའུ་གསུམ་པའི་རྣམ་པར་བཤད་པ།
ལེའུ་བཞི་པའི་རྣམ་པར་བཤད་པ།
ལེའུ་ལྔ་པའི་རྣམ་པར་བཤད་པ།
ལེའུ་དྲུག་པའི་རྣམ་པར་བཤད་པ།
ལེའུ་བདུན་པའི་རྣམ་པར་བཤད་པ།
ལེའུ་བརྒྱད་པའི་རྣམ་པར་བཤད་པ།
ལེའུ་དགུ་པའི་རྣམ་པར་བཤད་པ།
ལེའུ་བཅུ་པའི་རྣམ་པར་བཤད་པ། .
ལེའུ་བཅུ་གཅིག་པའི་རྣམ་པར་བཤད་པ།
ལེའུ་བཅུ་གཉིས་པའི་རྣམ་པར་བཤད་པ།
ལེའུ་བཅུ་གསུམ་པའི་རྣམ་པར་བཤད་པ།
(68)
.(112)
....(167)
.(177)
. (222)
. (266)
. (286)
. (292)
. (293)
2281



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
ལེའུ་བཅུ་བཞི་པའི་རྣམ་པར་བཤད་པ།
སྦྱར་བྱང་སྨོས་པ།
.(296)
• (298)
228 -2



༄༅། །འཇམ་དཔལ་གྱི་མཚན་ཡང་དག་པར་བརྗོད་པའི་
འགྲེལ་པ་བཞུགས་སོ། །
སྐུ་གསུམ་ཡེ་ཤེས་ལྔ་ལྡན་པ། །འཇམ་དཔལ་ཡེ་ཤེས་སེམས་དཔའ་དང་། །
སྤྲུལ་སྐུ་དང་འདྲ་བླ་མ་ལ། །གུས་པས་ཕྱག་འཚལ་རྒྱུད་ཀྱི་ནི། །སློབ་མས་གསོལ་
བ་བཏབ་པས་ན། །ཏི་ཀ་ཅི་ནུས་བྲི་བར་བྱ། །
མཚན་ཡང་དག་པའི་རྒྱུད་འདི་ལ། རྒྱུད་གར་གཏོགས་ངོས་གཟུང་བ་དང་།
ཕུན་སུམ་ཚོགས་པའི་གླེང་གཞི་དང་
། སྡུད་པ་པོ་གང་གིས་བསྡུས་པ་དང་
། མི་
ཡུལ་དུ་སུས་དྲངས་པ་དང་། དེ་ལྟ་བུའི་རྒྱུད་དེ་ཕྱིན་ཅི་མ་ལོག་པར་སུས་ཤེས་པ་
རྣམས་གཞན་དུ་ཤེས་ པར་ བྱའོ། །དགྱེས་པ་རྡོ་ རྗེའི་དགོངས་པ་ཡིས་རྒྱུད་འདི་
རྒྱུད་སྡེ་གཞན་ཐེག་པ་སྣ་ཚོགས་ཀྱི་དོན་སྟོན་པ་ཞིག་ཡིན་ཟེར། དེ་ལྟར་ཡང་རྒྱུད་
ཀུན་གྱི་ནི་བདག་པོ་མཆོག །ཐེག་པ་སྣ་ཚོགས་ཐབས་ཚུལ་གྱིས། །ཞེས་གསུངས་
པས། རྒྱུད་སྡེ་བཞི། ཕ་རོལ་ཏུ་ ཕྱིན་ པའི་ སྡེ་སྣོད་གསུམ། མཁས་པ་རྣམས་ཀྱི་
བསྟན་བཅོས། བླ་མ་དམ་པ་རྣམས་ཀྱི་མན་ངག་དེ་རྣམས་དང་། མི་འགལ་བར་
འཆད་པ་ཞིག་ཡིན་ནོ། །
རྒྱུད་ ཀྱི་མཚན་ནི་འཕགས་ པ་ འཇམ་ དཔལ་ གྱི་མཚན་ཡང་ དག་ པར་
བརྗོད་པ་ཞེས་པ་སྟེ། བཤད་པ་གཞན་ན་གསལ། མཚན་དེ་དང་ལྡན་པའི་མཚན་
ཅན་དེ་ལ་བསྡུས་པའི་དོན་དུས་འཆད་བསྟན་ན། དགོས་པའི་དོན་དང་
། བསྡུས་
པའི་དོན་དང་། མན་ངག་གི་དོན་དང་། ཚིག་གི་དོན་ཏོ། །དེ་ཡང་དགོས་པའི་དོན་
228 -1



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
ནི། གང་ཟག་རྟོག་གེ་བ་ཞིག་ལ་དགོས་འབྲེལ་བཞིས་གཏན་ལ་མ་ཕབ་པར་མི་
འཇུག་པས། རྒྱུད་འདིའི་བརྗོད་བྱ་ནི་གཉིས་སུ་མེད་པའི་ཡེ་ཤེས། རྗོད་བྱེད་ནི་
གཞུང་གི་ཚིག །འབྲེལ་པ་ནི་ཐབས་དང་ཐབས་ལས་བྱུང་བའི་འབྲེལ་པ་དང༌
།
དགོས་པ་ནི་བརྗོད་བྱ་འགྲུབ་པར་བྱེད་པའི་རྒྱུ་བཞི། དད་པ་དང༌། ཤེས་
དང་། མོས་པ་དང་། ཏིང་ངེ་འཛིན་ཏོ། །
དགོས་པའི་དགོས་པ་ནི། རང་དོན་དུ་ཆོས་ཀྱི་སྐུ། གཞན་དོན་དུ་གཟུགས་
སྐུ་རྣམ་གཉིས་ཏེ། སྐུ་གསུམ་ཐོབ་པའོ། །དེ་ཡང་གང་ཟག་དད་པ་དང་ལྡན་པ་ལ།
བཀའ་ཚད་མར་བྱེད་པས་དགོས་འབྲེལ་གཏན་ལ་དབབ་མི་དགོས། བསྡུས་པའི་
དོན་ནི། ལེའུ་བཅུ་བཞི་སྟེ། ལེའུ་རེ་རེ་ལ་ཡང་། ལེའུའི་མིང་དང༌
། དེ་ནས་བརྗོད་
བྱ་ཅི་སྟོན་པ་དང་། ལེའུ་དེར་གཞག་པའི་འཐད་པ་དང་
། གཞུང་ཚད་དོ། །
དེ་ཡང་ལེའུ་དང་པོའི་མིང་ཞུས་པའི་ལེའུ། བརྗོད་བྱའི་དོན་རྩ་བའི་རྒྱུད་སྒྱུ་
འཕྲུལ་དྲྭ་བའི་རྡོ་རྗེའི་གླུ་བླངས་པ་དེ་དབང་པོ་རྟུལ་པོ་རྗེས་སུ་བཟུང་བའི་དོན་དུ་
བསྟན་པའོ། །འཐད་པ་ནི་ཞུས་ཤིང་གསོལ་བ་བཏབ་པས་ན་ཞུས་པའི་ལེའུའོ། །
དེ་ཡང་རྒྱུད་ཆེན་སྒྱུ་འཕྲུལ་དྲྭ་བ་ལས། །རྡོ་རྗེ་འཆང་ཆེན་གསང་སྔགས་འཆང་། །
དཔག་མེད་རྣམས་ཀྱི་བཀའ་བཞིན་དུ། །གླུ་བླངས་གང་ལགས་བཤད་དུ་གསོལ། །
ཅེས་སོ། །གཞུང་ཚད་ནི་དེ་ལས་དཔལ་ལྡན་རྡོ་རྗེ་འཆང་ནས། །ལུས་བཏུད་ནས་
ནི་སྤྱན་སྔར་འདུག་གི་བར་དུ་ཚིགས་སུ་བཅད་པ་བཅུ་དྲུག་གོ །
གཉིས་པའི་མིང་སླར་གསུངས་པའི་ལེའུའོ། །བརྗོད་བྱའི་དོན་ནི། བཅོམ་
ལྡན་འདས་ཀྱིས་ངས་བཤད་ཀྱིས་ཉན་པའི་སྐྱོན་གསུམ་དང་བྲལ་བར་གྱིས་ལའོ། །
འཐད་པ་ནི་བཤད་ཀྱིས་ཙམ་ཞལ་གྱིས་བཞེས་པའོ། །དེ་ཡང་གསང་དབང་ལ་ནི་
228 -2



འཇམ་དཔལ་གྱི་མཚན་ཡང་དག་
ན་ཡང་དག་པར་བརྗོད་པའི་འགྲེལ་པ།
སླར་ གསུངས་ པ་ཞེས་སོ། །གཞུང་ཚད་ནི་དེ་ནས་བཅོམ་ལྡན་ཤཱཀྱ་ཐུབ་ནས།
བཅོམ་ལྡན་དེ་ནི་ལེགས་ཞེས་གསོལ་གྱི་བར་དུ། ཚིགས་སུ་བཅད་པ་དྲུག་གོ །
གསུམ་པའི་མིང་ནི་གཟིགས་པའི་ལེའུའོ། །བརྗོད་བྱའི་དོན་ནི་དོན་དམ་
སྐྱེ་མེད་ལས་མ་འདས་ཀྱང་ཀུན་རྫོབ་ཏུ་གདུལ་བྱ་རིགས་བདུན་གདུལ་བའོ། །
འཐད་པ་ནི་གཟིགས་ཤིང་ཏིང་ངེ་འཛིན་ལ་སྙོམས་པར་ཞུགས་པ་སྟེ། བཤད་པར་
བྱ་བའི་ཆོས་བློ་ལ་རྟོགས་པས་ན་གཟིགས་པའོ། །དེ་ཡང་ རིགས་གསུམ་ལ་ནི་
རྣམ་པར་གཟིགས་ཞེས་སོ། །གཞུང་ཚད་ནི་དེ་ནས་བཅོམ་ལྡན་ཤཱཀྱ་ཐུབ་ནས།
རིགས་ཆེན་གཙུག་ཏོར་ཆེར་གཟིགས་ཞེས་པའི་ཚིགས་བཅད་གཉིས་སོ། །
བཞི་པའི་མིང་སྒྱུ་འཕྲུལ་དྲྭ་བ་མངོན་པར་བྱང་ཆུབ་པའི་ལེའུའོ། །བརྗོད་
བྱའི་དོན་ནི་རང་གི་དོན་དང་གཞན་གྱི་དོན་དུ་དང་པོ་སྦྱོར་བ་བདུན་སྟོན་པའོ། །
འཐད་པ་ནི་བྱང་ཆུབ་པ་ལྔ་སྒོམ་པ་སྔོན་དུ་འགྲོ་བས་དེ་བཞིན་དུ་རྡོ་རྗེ་འཆང་ཆེན་
པོ་མཆོད་རྟེན་ཆེན་པོ། ཆོས་འབྱུང་ཆེན་པོ་རྒྱ་གྲམ་པ་གཞལ་ཡས་ཁོང་གཙོ་བོ་
སུམ་རྩེག་ པའི་ བར་ དུ་ འཕྲུལ་ པའོ། །གཞུང་ ཚད་ནི་ ཚིག་གི་བདག་པོ་ནས་
ན་མའི་བར་དུ་ཚིགས་བཅད་གསུམ་མོ། །
ལྔ་པའི་མིང་ནི་རྡོ་རྗེ་དབྱིངས་ཀྱི་དཀྱིལ་འཁོར་ཆེན་པོའི་སྒོ་ནས་བྱང་ཆུབ་
ཀྱི་སེམས་རྡོ་རྗེ་སྤྲོས་པ་ལ་བསྟོད་པའོ། །བརྗོད་བྱའི་དོན་ནི་གདུལ་བྱ་དུག་ལྔ་ཆ་
མཉམ་པ་དང་། གདུལ་བྱ་བག་ལ་ཉལ་ཅན་གཉིས་ཀྱིས་རང་གི་དོན་དང་གཞན་
གྱི་དོན་མ་ལུས་པ་འགྲུབ་ཏུ་འཇུག་པའོ། །འཐད་པ་ནི་རིགས་བསྡུས་པ་དང་བྱང་
སེམས་རྡོ་རྗེའི་མཚན་གཙོ་བོར་སྟོན་པའོ། །གཞུང་ཚད་ནི། འདི་ལྟར་སངས་རྒྱས་
ནས། ཐེག་པ་ཆེན་པོའི་ཚུལ་གྱི་མཆོག་གི་བར་དུ་ཚིགས་བཅད་བཅུ་བཞིའོ། །
228 -3



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡༽
དྲུག་པ་ནི། ཆོས་ཀྱི་དབྱིངས་ཀྱི་ཡེ་ཤེས་ཀྱི་སྒོ་ནས་རྣམ་པར་སྣང་མཛད་
ལ་བསྟོད་པའི་ལེའུའོ། །བརྗོད་བྱའི་དོན་ནི། གདུལ་བྱ་གཏི་མུག་ཅན་གྱིས་རང་གི་
དོན་དང་གཞན་གྱི་དོན་མ་ལུས་པར་འགྲུབ་ཏུ་འཇུག་པའོ། །འཐད་པ་ནི་རྡོ་རྗེ་
རིགས་ཀྱི་མཚན་གཙོ་བོར་སྟོན་པའི་རིགས་སོ། །གཞུང་ཚད་ནི་སངས་རྒྱས་རྣམ་
པར་སྣང་མཛད་ཆེ་ནས། རྡོ་རྗེ་ལྕགས་ཀྱུ་ཞགས་པ་ཆེའི་བར་དུ་ཚིག་རྐང་གཅིག་
གིས་མ་ཚང་པའི་གཅིག་བྱ་བའོ། །
བདུན་པའི་མིང་། མེ་ལོང་ལྟ་བུའི་ཡེ་ཤེས་ ཀྱི་སྒོ་ནས་མི་བསྐྱོད་པ་ལ་
བསྟོད་པའོ། །བརྗོད་བྱའི་དོན་ནི་གདུལ་བྱ་ཞེ་སྡང་ཅན་གྱིས་ རང་གི་དོན་དང་
གཞན་གྱི་དོན་མ་ལུས་པར་འགྲུབ་ཏུ་འཇུག་པའོ། །འཐད་པ་ནི་རྡོ་རྗེའི་རིགས་ཀྱི་
མཚན་ གཙོ་ བོར་ སྟོན་ པའི་ སྒོ་ནས་ སོ། །གཞུང་ ཚད་ ནི་ རྡོ་ རྗེ་ འཛིགས་ བྱེད་
འཇིགས་ པར་ བྱེད། །སྒྲ་དང་ལྡན་པ་རྣམས་ ཀྱི་མཆོག་གི་བར་དུ་ཚིག་རྐང་པ་
གཅིག་གིས་ལྷག་པའི་ཚིགས་སུ་བཅད་པ་བཅུ་པའོ། །
བརྒྱད་པའི་མིང་ནི་སོ་སོར་རྟོག་པའི་ཡེ་ཤེས་ཀྱི་སྒོ་ནས་སྣང་བ་མཐའ་
ཡས་ལ་བསྟོད་པའི་ལེའུའོ། །བརྗོད་བྱའི་དོན་ནི་གདུལ་བྱ་འདོད་ཆགས་ཅན་གྱིས་
རང་གི་དོན་དང་གཞན་གྱི་དོན་མ་ལུས་པར་འགྲུབ་ཏུ་འཇུག་པའོ། །འཐད་པ་ནི་
པདྨའི་རིགས་ཀྱི་མཚན་གཙོ་བོར་སྟོན་པས་སོ། །གཞུང་ཚད་ནི་ཡང་དག་བདག་
མེད་དེ་བཞིན་ཉིད་ནས། ཡེ་ཤེས་མེ་ལྕེ་འོད་འབར་གསལ་གྱི་བར་དུ་ཚིགས་སུ་
བཅད་པ་ཞེ་གཉིས་སོ། །
དགུ་པའི་མིང་ནི། མཉམ་པ་ཉིད་ཀྱི་ཡེ་ཤེས་ཀྱི་སྒོ་ནས་རིན་ཆེན་འབྱུང་
ལྡན་ལ་བསྟོད་པའི་ལེའུའོ། །བརྗོད་བྱའི་དོན་ནི་གདུལ་བྱ་སེར་སྣ་ཅན་གྱིས་རང་
228-4



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གི་དོན་དང་གཞན་གྱི་དོན་མ་ལུས་པར་འགྲུབ་ཏུ་འཇུག་པའོ། །འཐད་པ་ནི་རིན་
པོ་ཆེའི་རིགས་ཀྱི་མཚན་གཙོ་བོར་སྟོན་པས་སོ། །གཞུང་ཚད་ནི་འདོད་པའི་དོན་
གྲུབ་དམ་པ་སྟེ་ནས། ནོར་བུ་ཆེན་པོ་རིན་ཆེན་ཏོག་གི་བར་དུ་ཚིགས་སུ་བཅད་པ་
གཉིས་སོ། །
བཅུ་པའི་མིང་ནི་བྱ་བ་ནན་ཏན་གྱི་ཡེ་ཤེས་ཀྱི་སྒོ་ནས་དོན་ཡོད་གྲུབ་པ་ལ་
བསྟོད་པའི་ལེའུའོ། །བརྗོད་བྱའི་དོན་ནི་གདུལ་བྱ་ལེ་ལོ་ཅན་གྱིས་རང་གི་དོན་
དང་ གཞན་གྱི་དོན་མ་ལུས་པར་འགྲུབ་ཏུ་འཇུག་པའོ། །འཐད་པ་ནི་ལས་ཀྱི་
རིགས་ཀྱི་མཚན་གཙོ་བོར་སྟོན་པའི་སྒོ་ནས་དོན་ཡོད་གྲུབ་པ་ལ་བསྟོད་པའོ། །
གཞུང་ཚད་ནི་སངས་རྒྱས་ཀུན་གྱིས་རྟོགས་བྱ་བ་ནས། འཇམ་དཔལ་དཔལ་དང་
ལྡན་པའི་མཆོག་གི་བར་དུ་ཚིགས་བཅད་བཅུ་བཞིའོ། །
བཅུ་གཅིག་པའི་མིང་ནི། ཡེ་ཤེས་ལྔའི་སྒོ་ནས་རིགས་ལྔ་ལ་བསྟོད་པའི་
ལེའུའོ། །བརྗོད་བྱའི་དོན་ནི་གང་ཟག་བསྡུས་པ་ལ་དགའ་བ་གཅིག་གིས་རང་གི་
དོན་དང་གཞན་གྱི་དོན་མ་ལུས་པར་འགྲུབ་ཏུ་འཇུག་པས་སོ། །འཐད་པ་ནི་ཡེ་
ཤེས་ལྔའི་མཚན་གྱི་སྒོ་ནས་རིགས་ལྔ་ལ་བསྟོད་པའོ། །གཞུང་ཚད་ནི་མཆོག་སྦྱིན་
རྡོ་རྗེ་མཆོག་ཁྱོད་འདུད་ནས། ཚིག་རྐང་པ་གཉིས་དང་བཞིའོ། །ཡེ་ཤེས་སྐུ་ཉིད་
ཁྱོད་ལ་འདུད་ཀྱི་བར་དུ་ཚིགས་བཅད་ལྔའོ། །
བཅུ་གཉིས་པའི་མིང་ནི་ཡོན་ཏན་གྱི་ལེའུའོ། བརྗོད་བྱའི་དོན་རྒྱུད་ཀློག་
པ་དང་སྒོམ་པ་ལ་ཡོན་ཏན་འདི་དང་འདི་འབྱུང་བྱ་བའོ། །འཐད་པ་ནི་ཡོན་ཏན་
གྱི་མཚན་འབའ་ཞིག་སྟོན་པས་སོ། །གཞུང་ཚད་ནི་ལག་ན་རྡོ་རྗེ་འཆང་ནས།
ཆོས་ཀྱི་རྒྱལ་པོར་འགྱུར་བའི་བར་དུ་ཚིགས་བཅད་བརྒྱ་ལྔ་བཅུའོ། །
228-5



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
བཅུ་གསུམ་པའི་མིང་ནི་སྔགས་ཀྱི་ལེའུའོ། །བརྗོད་བྱའི་དོན་གང་ཟག་
ཤིན་ཏུ་བསྡུས་པ་ལ་དགའ་བས་རང་གི་དོན་དང་གཞན་གྱི་དོན་མ་ལུས་པར་
འགྲུབ་ཏུ་འཇུག་པའོ། །འཐད་པ་ནི་བརྗོད་བྱ་རྩ་བའི་སྔགས། རང་བཞིན་ལྷུན་
གྱིས་གྲུབ་པའི་སྔགས། མཚན་གྱི་ཡང་སྙིང་གི་སྔགས་སྟོན་པས་སྔགས་ཀྱི་ལེའུའོ། །
གཞུང་ཚད་ནི་ཨོ་ནས་ཨའི་བར་དུ་ཚིགས་བཅད་གསུམ་མོ། །
བཅུ་བཞི་པའི་མིང་ནི་མཇུག་ཉེ་བར་བསྡུས་པའི་ལེའུའོ། །བརྗོད་བྱའི་
དོན་ཕྱག་དང་བསྙེན་བཀུར་བྱེད་པའི་བརྗོད་བྱའི་དོན་དུ་སྟོན་པའོ། །འཐད་པ་ནི་
ཕྱག་དང་བསྙེན་བཀུར་བྱེད་པའི་མཚན་སྟོན་པས་སོ། །གཞུང་ཚད་ནི་དེ་ནས་
དཔལ་ལྡན་རྡོ་རྗེ་འཆང་ནས། །རྫོགས་པའི་སངས་རྒྱས་ཀུན་གྱིས་བཤད་ཀྱི་
དུ་ཚིགས་བཅད་ལྔའོ། །མན་ངག་གི་དོན་ནི་འདིར་ཉམས་སུ་བླང་བྱ་ནི་མི་སྟོན་ཏེ།
རྒྱུད་འདི་ལ་དགྱེས་པ་རྡོ་རྗེའི་དགོངས་པའི་མན་ངག་འདི་ཙམ་ཞིག་རྣམས་ཞེས་
པའི་ གྲངས་ཞིག་འདེབས་ཏེ། དཀྱིལ་ འཁོར་ རིགས་བསྡུས་བསྒྲུབ་བྱར་བཞག་
ནས། རྟེན་གྱི་གང་ཟག་གདུལ་བྱའི་རིགས་ཌཱ་ཀིས། དེ་སྒྲུབ་པར་བྱེད་པའི་ཐབས་
ལ། མཚན་གཞན་གྱི་དོན་དུ་སྒྲུབ་པ་དང་
། མཚན་རང་གི་དོན་དུ་སྒྲུབ་པའོ། །
དེ་ལྟར་ཡང་ཁྱབ་བདག་བདག་ལ་སྨན་པ་དང་། །བདག་དོན་བདག་ལ་
ཐུགས་ བརྩེའི་ ཕྱིར། །སྒྱུ་ འཕྲུལ་ དྲྭ་ བ་ མངོན་ རྫོགས་ པའི། །བྱང་ ཆུབ་ ཅི་ ནས་
བདག་ཐོབ་མཛོད། །ཞེས་པ་བདག་གི་དོན་དུ་ཞུས་པ་དང་། ཉོན་མོངས་པས་ནི་
སེམས་དཀྲུགས་ཤིང་
། །མི་ཤེས་འདམ་དུ་བྱིང་བ་ཡི། །སེམས་ཅན་ཀུན་ལ་སྨན་
པ་དང་། །བླ་མེད་འབྲས་བུ་ཐོབ་བྱའི་ཕྱིར། །ཞེས་པས་གཞན་དོན་དུ་ཞུས་པའོ། །
དེའི་ཕྱིར་སློབ་དཔོན་གྱིས་ཀྱང་ཕན་ཡོན་མ་རྟོགས་པ་ལ་ཤོ་ལོ་ཀ་བརྒྱ་བདུན་ཅུ་
228 -6



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དོན་གཅིག །ཕན་ཡོན་བསྡོམས་པས་སུམ་བརྒྱ་ཉི་ཤུ་རྩ་གཅིག །ལ་ལ་སུམ་བརྒྱ་
བཅོ་བརྒྱད་ཟེར་རོ། །བདག་གི་ལས་དང་གཞན་དག་གི་སྟེ་ཞེས་གསུངས་པའོ། །
དེ་ཡང་གཞན་དོན་དུ་གྲུབ་པ་ལ་གསུམ་སྟེ། དབང་བསྐུར་བའི་སྒོ་ནས་
གཞན་གྱི་དོན་བྱ་བ་དང་
། སྦྱིན་སྲེག་གི་སྒོ་ནས་དང་
། རབ་ཏུ་གནས་པའི་སྒོ་ནས་
སོ། །དབང་བསྐུར་བ་ལ་སློབ་མར་དབང་བསྐུར་བ་དང་
། དེ་སློབ་དཔོན་དུ་དབང་
བསྐུར་བའོ། །སྦྱིན་སྲེག་ལ་ན་བ་ལ་ཕན་གདགས་པ་དང་། ཤི་བ་ལ་ཕན་གདགས་
པའི་སྦྱིན་སྲེག་གོ །རབ་ཏུ་གནས་པ་ལ་སྐུའི་རྟེན་རབ་ཏུ་གནས་པ་དང་། གསུང་
གི་རྟེན་དང་
། ཐུགས་ཀྱི་རྟེན་རབ་ཏུ་གནས་པའོ། །དེ་རྣམས་དང་གསང་ལྡན་མ་
ནས་སྟོན་ཏོ། །རང་དོན་དུ་ སྒྲུབ་པ་ལ། རྒྱ་ཆེ་བ་བསྐྱེད་པའི་རིམ་པའི་སྒོ་ནས་
མཚན་རིང་གི་དོན་དུ་སྒྲུབ་པ་དང་
། ཟབ་མོའི་དོན་རྫོགས་པའི་རིམ་པའི་སྒོ་ནས་
མཚན་རང་གི་དོན་དུ་སྒྲུབ་པའོ། །
བསྐྱེད་རིམ་ལ་གསུམ་སྟེ། སྒོམ་པ་གཙོ་བའི་བསྐྱེད་རིམ་དང་། བཟླས་པ་
གཙོ་བའི་དང༌། སྦྱིན་སྲེག་གཙོ་བའོ། །སྒོམ་པ་གཙོ་བའི་བསྐྱེད་རིམ་ལ་གསུམ་སྟེ།
སྤྱིར་ལྷ་ལྔ་བཅུ་རྩ་གསུམ་ཚང་ཞིང་རྫོགས་པར་སྒོམ་པ་དང་
། བྱེ་བྲག་ཏུ་གཙོ་བོ་
གསུམ་བརྩེགས་པ་བསྒོམ་པ་དང་། ཁྱད་པར་གཞིའི་སངས་རྒྱས་དང་དང་པོའི་
སངས་རྒྱས་ལ་སོགས་པ་རང་ལྷ་རང་རྐྱ་བར་སྒོམ་པའོ། །
དེ་རྣམས་དང་ལྷ་ལྔ་བཅུ་ རྩ་ གསུམ་ལ་སྒྲུབ་ཐབས་ང་གསུམ། དང་པོ་
སངས་རྒྱས་དང༌ རྩ་ གཉིས། ཤེས་ རབ་ འཁོར་ ལོ་ དང༌ རྩ་ལྔ། ཡེ་ཤེས་ སེམས་
དཔའ་དང་རྩ་དྲུག །གསུམ་བརྩེགས་པ་དང་རྩ་བདུན། ལྔ་བཅུ་ང་གསུམ་ཚང་
ཞིང་རྫོགས་པ་དང་རྩ་བརྒྱད་དང་
། དེ་ཡང་རིགས་བདུན་དུ་བསྒྱུར་བས། ལྔ་བཅུ་
228 -7



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
རྩ་བརྒྱད་བདུན་ལ་བསྐྱེད་རིམ་བཞི་བརྒྱ་དང་རྩ་དྲུག་བཞུགས་སོ། །གསང་ལྡན་
དང་འགྲེལ་ པ་ནས་ སྟོན། བཟླས་པ་གཙོ་བའི་ བསྐྱེད་རིམ་ལ་གཉིས་ཏེ། རྒྱུད་
བསྐྱེད་རིམ་དུ་བཟླས་པ་དང་
། སྔགས་བསྐྱེད་རིམ་དུ་བཟླས་པ་སྟེ། ཐིག་ལེ་སྟོང་
པ་ཡི་གེ་དྲུག་གིས་སྟོན། སྦྱིན་སྲེག་གཙོ་བའི་བསྐྱེད་རིམ་ནི་བཞི་སྟེ། ཞི་བ་དང་
།
རྒྱས་པ་དང་། དབང་དང་། དྲག་པོའོ། །དེ་ཡང་སྦྱིན་སྲེག་གི་ཆོ་ག་ནས་སྟོན་ཏོ། །
ཟབ་མོའི་དོན་རྫོགས་པའི་རིམ་པའི་སྒོ་ནས་མཚན་རང་གི་དོན་དུ་སྒྲུབ་པ་
ལ་ གསུམ་ སྟེ། སྒོམ་ པ་ གཙོ་བའི་རྫོགས་ རིམ་དང་། བཟླས་པ་ གཙོ་བའི་དང་
།
སྦྱིན་སྲེག་གཙོ་བའོ། །དང་པོ་ལ་བཞི་ལས། རང་བྱིན་གྱིས་བརླབ་པ་ཤེས་རབ་
འཁོར་ལོའི་རྫོགས་རིམ་གཉིས་ནི་མཚན་བཅས་བདུན། མཚན་མེད་བདུན་ཅུ་
བཞིའོ། །ཐོག་མ་མེད་པ་སྤྲོས་མེད་བདག །དེ་བཞིན་ཉིད་བདག་དག་པའི་བདག །
ཞེས་པས་བསྟན། སློབ་དཔོན་གྱིས་འགྲེལ་པ་དང་གསང་ལྡན་གྱི་དང་པོ་སྦྱོར་བ་
ནས་བཤད། བསམ་གཏན་བཞི་པའི་རྫོགས་རིམ་ནི་བཅུ་དྲུག་ཕྱེད་ཕྱེད་ཐིག་ལེ་
ཅན་ལ་སོགས་པས་བསྟན། སློབ་དཔོན་གྱིས་གསང་ལྡན་མ་དལ་བདུན་དུ་བསྒྱུར་
བས་བདུན་ནི་ནུས་བཤད། རིམ་པ་ཏིང་ངེ་འཛིན་གྱི་རྫོགས་པའི་རིམ་པ་ནི་ཡེ་
ཤེས་སྐལ་མ་མ་ལེ་བ། །འགྲོ་བའི་མར་མེ་ཡེ་ཤེས་སྒྲོན་གྱིས་སྟོན། སློབ་དཔོན་
གྱིས་གསང་ ལྡན་དུ་དེ་ནས་དེ་ལ་ལམ་བསྟན་བྱ། དལ་བདུན་དུ་བསྒྱུར་བས་
བདུན་ནོ། །
ཚོགས་བསགས་དགེ་བའི་དོན་ལ་སྦྱོར་ (བ་》ལ་སོགས་པས་བཤད། ནམ་
མཁའ་ལམ་དུ་ཁྱེར་བའི་རྫོགས་རིམ་ནི། ནམ་མཁའི་ལམ་ལ་རབ་གནས་པ། །
ཞེས་པས། སློབ་དཔོན་གྱིས་ཀྱང་འདིའི་འགྲེལ་པའི་ཐད་ཀ་ནས་བརྒྱད་སྟོང་པའི་
228 -8



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཁུངས་དྲངས་ཏེ། ནམ་མཁའ་རྣམ་པར་སྒོམ་པ་ནི། ཤེས་རབ་ཀྱི་ཕ་རོལ་དུ་ཕྱིན་
པ་རྣམ་པར་སྒོམ་པའོ། །ཞེས་གསུངས་པས་སྒོམ་དུ་མེད་པའི་སྒོམ་པ་དང་
། བསམ་
དུ་མེད་པའི་བསམ་གཏན། ནམ་མཁའ་ལམ་དུ་འཁྱེར་བའི་མན་ངག་བསྟན་ཏོ། །
བཟླས་པ་གཙོ་བོ་ལ་གསུམ་སྟེ། ཆེ་བའི་ཡོན་ཏན་དུ་འདོན་པ་དང་
། ཟབ་
མོ་གསང་སྔགས་སུ་འདོན་པ་དང་། མི་རྟོག་པ་ཡེ་ཤེས་སུ་འདོན་པའོ། །ཆེ་བའི་
ཡོན་ཏན་ ལ་ རྒྱས་ པར་ འདོན་ པ་ དང་། མདོར་བསྡུས་ཏེ་འདོན་ པའོ། །མདོར་
བསྡུས་ནི་ཚོགས་ཀྱི་སློབ་དཔོན་ཚོགས་ཀྱི་མཆོག །ཚོགས་རྗེ་ཚོགས་བདག་དབང་
དང་ལྡན་གྱིས་བསྟན། རྒྱས་པར་འདོན་པ་ལ་རྒྱུད་རྫོགས་པར་འདོན་པ་དང་དུམ་
བུར་ འདོན་ པའོ། །རྫོགས་ པར་ འདོན་ པ་ལ་ རིགས་བསྡུས་ ཀྱི་རྣལ་འབྱོར་ལ་
གནས་ནས་རྒྱུད་རྫོགས་པར་འདོན་པ་དང་
། རིགས་སོ་སོ་བའི་རྣལ་འབྱོར་ལ་
གནས་ནས་རྒྱུད་རྫོགས་པར་འདོན་པའོ། །
དུམ་བུར་འདོན་པ་ནི་དེ་ལ་རིགས་ལྔ་ལ་དུམ་བུར་འདོན་པ་ལྔ་གོང་གི་
རྫོགས་པ་ལ་གཉིས་ཏེ་དགུ། གོང་གི་མདོར་བསྡུས་ཏེ་བཅུའོ། །དེ་ཡང་དེ་བཞིན་
གཤེགས་པའི་ཡོན་ཏན་མཚོ་དང་ཞེས་པ་དང་
། ཕན་ཡོན་ནས་ཡེ་ཤེས་སེམས་
དཔའི་སྐུ་ལ་དམིགས་ཤིང་དེའི་གཟུགས་དང་མཐུན་པར་ཞེས་པས་བསྟན། སློབ་
དཔོན་གྱིས་འགྲེལ་པའི་མཚམས་སྦྱོར་དང་
། ཚིག་དོན་དང་ལེའུའི་མཚན་གྱིས་ཆེ་
བའི་ཡོན་ཏན་དུ་འདོན་པར་དོན་གྱིས་ཤེས་སོ། །
ཟབ་མོ་གསང་ སྔགས་ སུ་ འདོན་པ་ལ་གཉིས་ལས། མདོར་བསྡུས་ སུ་
འདོན་པ་ཁ་དོག་སྣ་ཚོགས་འབར་བའི་འོད་ཀྱི་བསྟན། རྒྱས་པར་འདོན་པ་ལ་
རྫོགས་པ་དང་། དུམ་བུར་འདོན་པའོ། །རྫོགས་པར་འདོན་པ་ལ་རིགས་བསྡུས་
228 ཨ་བ་



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
ཀྱི་རྣལ་འབྱོར་ལ་གནས་ནས་རྫོགས་པར་འདོན་པ་དང༌། རིགས་སོ་སོ་བའི་རྣལ་
འབྱོར་ལ་གནས་ནས་རྫོགས་པར་འདོན་པའོ། །འདོན་པ་དལ་བདུན་ལ་དུམ་བུར་
འདོན་པ་བདུན། རྫོགས་པ་ལ་གཉིས་ཏེ་དགུ། མདོར་བསྡུས་ཏེ་བཅུའོ། །དེ་ཡང་
ལེའུའི་ཞབས་ཀྱི་ནག་འབྱམས་ནས་སློབ་དཔོན་གྱིས་མན་ངག་བཤད་དོ། །
མི་རྟོག་པའི་ཡེ་ཤེས་ལ་རྒྱས་པར་འདོན་པ་དང་
། མདོར་བསྡུས་གཉིས།
རྒྱས་པ་ལ་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་པ་
དང༌། སོ་སོ་བའི་རྣལ་འབྱོར་ལ་གནས་ནས་རྫོགས་པར་འདོན་པའོ། །དུམ་བུར་
འདོན་པ་ནི་དལ་བདུན་ལ་དུམ་བུར་འདོན་པ་བདུན། རྫོགས་པ་གཉིས་ཏེ་དགུ།
མི་རྟོག་པའི་ཡེ་ཤེས་མདོར་བསྡུས་ཏེ་བཅུའོ། །དེ་ཡང་རྡོ་རྗེ་ཉི་མ་སྣང་བ་ཡི། །རྡོ་
རྗེ་ཟླ་བ་དྲི་མེད་འོད། ཞེས་པས་སྟོན་ནོ། །
སྦྱིན་སྲེག་གཙོ་བའི་རྫོགས་རིམ་ལ། འཁོར་ལོ་རྫོགས་པ་དང་། འཁོར་ལོ་
ཤིན་ཏུ་རྫོགས་པའི་རྫོགས་རིམས་སོ། །དེ་ཡེ་ཤེས་མེ་ལྕེ་འོད་རབ་གསལ། །ནས་
འདོད་པའི་དོན་གྲུབ་དམ་པ་སྟེ། །ལ་སོགས་པས་བསྟན། སློབ་དཔོན་གྱིས་ཆོ་ག་
ནས་བསྟན་ཏོ། །དེ་རྣམས་སུ་སློབ་དཔོན་གྱིས་མཛད་པའི་སཙྪ་མ་འདུས་ཏེ། དེ་
ནི་རང་དོན་དང་གཞན་གྱི་ཐུན་མོང་དུ་འགྲོའོ། །རང་དོན་དུ་བསྐྱེད་རྫོགས་ཀྱི་
མཐུན་ཚུལ་དུ་སཙྪ་འདེབས། གཞན་དོན་དུ་སཙྪའི་ད་ལར་དབང་བསྐུར་བ་དང་
།
ན་བ་ལ་ཕན་པའི་སཙྪ་དང་
། གཤིན་ཚེ་ལས་འདས་པའི་མཚན་བྱང་དང་རུས་བུ་
ལ་སཙྪ་གདབ་པའོ། །
ད་ནི་ཚིག་གི་དོན་སྟོན་དེ། ལེའུ་བཅུ་བཞི་ལས་ལེའུ་དང་པོ། དེ་ལ་བཞི་
སྟེ། དགོས་པའི་དོན་དང་
། བསྡུས་པའི་དོན་དང་
། ཚིག་གི་དོན་དང་ལྔ། མན་ངག་
228 -10



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གི་དོན་ཏེ། དགོས་པའི་དོན་ནི་རྩ་བའི་རྒྱུད་སྒྱུ་འཕྲུལ་དྲྭ་བར་རྡོ་རྗེའི་གླུ་གཅིག་
བླངས་པ་དེ་དབང་པོ་རྟུལ་པོ་རྣམས་ཀྱིས་མ་གོ་ནས། དབང་པོ་རྟུལ་པོ་རྗེས་སུ་
བཟུང་བའི་དོན་དུ་ཞུས་པའོ། །
བསྡུས་པའི་དོན་ལ་བདུན་ཡོད་པ་ལས། དང་པོ་སྟོན་དེ་ལ་ལྔ་ལས། དང་
པོ་ཞུ་བ་པོའི་ངོ་བོ་བསྟན་པ་ནི། དེ་ནས་དཔལ་ལྡན་གྱི་ཚིག་གཅིག་གིས་བསྟན།
གདུལ་དཀའི་ཚིག་གཉིས་འཕྲིན་ལས། རྡོ་རྗེ་དབང་ཕྱུག་གི་ཚིག་གཅིག་གིས་
གསང་མཚན་གྱི་ཁྱད་པར་དང་། པདྨ་དཀར་པོའི་ཚིག་གཉིས་ཀྱིས་སྐྱེ་མཆེད་ཀྱི་
ཁྱད་པར་བསྟན་པའོ། །རང་གི་ལག་གིས་ཚིག་གཉིས་ཀྱིས་ཕྱག་མཚན་གྱི་ཁྱད་
པར་བསྟན་པའོ། །དེ་ལ་དེ་ནས་ཞེས་པ་ནི། སྤྱིར་བཀའ་སྩལ་སྟོན་པའི་ཚིག་དང་
།
ཞུས་པ་འཁོར་གྱི་ཚིག་དང་
། མཚམས་སྦྱར་སྡུད་པ་པོའི་ཚིག་ལས་འདི་སྡུད་པ་
མཚམས་སྦྱར་གྱི་ཚིག་གོ
དེ་ནས་རྩ་བའི་རྒྱུད་བཤད་མ་ཐག་ཏུ་གང་ཟག་དབང་པོ་རྟུལ་པོའི་སེམས་
ཅན་རྗེས་སུ་བཟུང་བའི་དོན་དུ་རྒྱུད་འདི་གསུངས་པས་ན། དེ་ནས་ཞེས་བྱ་བ་གང་
གིས་ཀྱང་བར་མ་ཆད་པས་ན་དེ་མ་ཐག་པའི་ཚིག་གོ །དཔལ་ལྡན་ཞེས་པ་རྒྱ་ཆེ་
བའི་ཆ། རྡོ་རྗེ་འཆང་ཟབ་པའི་ཆའོ། །དེ་ཡང་དཔལ་ལྡན་ནི་ལེགས་པ་སྟེར་བ་
བ་སྟེ་
གདུལ་བྱའི་རིགས་རྣམ་པ་བདུན་ལ། འདུལ་བྱེད་ད་ལ་བདུན་གྱིས་གདུལ་བྱ་
སེམས་ཅན་ལ་ལེགས་པའི་ཡོན་ཏན་ཐམས་ཅད་སྟེར་བར་བྱེད་པས་སོ། །རྡོ་རྗེ་ནི་
མཚོན་བྱ་དོན་གྱི་རྡོ་རྗེ་དང་། མཚོན་བྱེད་རྟགས་ཀྱི་རྡོ་རྗེའོ། །དེ་ལ་མཚོན་བྱ་དོན་
གྱི་རྡོ་རྗེ་དོན་ཡེ་ཤེས་ལྔ་ལ། མཚོན་བྱེད་རྟགས་ཀྱི་རྡོ་རྗེ་རྩེ་ལྔའོ། །འཆང་བ་ཡང་
དོན་རྟགས་གཉིས་ཏེ། དོན་ཡེ་ཤེས་ལྔ་འཆང་བའི་བརྡར། རྟགས་རྡོ་རྗེ་རྩེ་ལྔ་པ་
228-11



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
དེ་འཛིན་ཅིང་མི་སྟོང་པར་ཞེས་བྱའོ། །དེས་ན་དོན་ལ་སྡུད་པ་པོ་དེ་ཟབ་པ་དང་རྒྱ་
ཆེ་བ་གཉིས་མེད་དུ་བསྟན་པའོ། །དེ་ལྟར་ཡང་སངས་རྒྱས་མཉམ་སྦྱོར་ལས།
ནམ་མཁའ་ཐམས་ཅད་ཁྱབ་པའི་དཔལ། །རྡོ་རྗེ་སེམས་དཔའ་དེ་བཞིན་གཤེགས།།
ཞེས་སོ། །འོ་ན་སྡུད་པ་པོ་དེ་ཟབ་པ་དང་རྒྱ་ཆེ་བ་གཉིས་མེད་དུ་སྟོན་པ་ཡིན་ན།
སྟོན་པ་དང་ཁྱད་མེད་དོ་ཞེས་དང་
། དོན་དམ་དུའམ། ཀུན་རྫོབ་ཏུ། དོན་དམ་དུ་
ན་འདོད་ཐོག །དགྱེས་རྡོར་དང་སམྦུ་ཊ་ལས། སྟོང་པ་ཉིད་ང་ཆོས་ཀྱང་ང་
། །དེ་
བཞིན་ཉན་པའི་ཚོགས་ལྡན་ང་
། ཞེས་སོ། །ཀུན་རྫོབ་ཏུ་ཟེར་ན་ས་བཅུའི་བྱང་
ཆུབ་སེམས་དཔའི་ཚུལ་འཛིན་པའོ། །འོ་ན་སྡུད་པ་པོའི་མཛད་པའི་འཕྲིན་ལས་ཅི་
ཞེ་ན། གདུལ་དཀའ་ཞེས་པ་སྟེ། གདུལ་བར་དཀའ་བ་ནི་ལྷ་ཚངས་པ་དང་ཁྱབ་
འཇུག་ལ་སོགས་པའི་དྲག་པོ་ཉི་ཤུ་རྩ་གཅིག་པོ་རྣམས་ཞི་བས་ནི་མི་ཐུལ། དྲག་
ཕུལ་ཅན་བཙན་ཐབས་སྣ་ཚོགས་པའི་སྒོ་ནས་གདུལ་བའོ།
དེ་སྣ་ཚོགས་པའི་སྒོ་ནས་ཇི་ལྟར་གདུལ་ན། མཚན་ཡང་དག་པར་བརྗོད་
པའི་རྒྱུད་འདི་གསུངས་པའི་དུས་སུ། ལྷ་ཚངས་པ་ལ་སོགས་པ་རྣམས་ཀྱིས་བར་
དུ་གཅོད་པ་ལ། བཅོམ་ལྡན་འདས་ཀྱིས་སྒོ་བ་ལྕགས་ཀྱུ་སྤྲོས་ནས། ལྕགས་ཀྱུས་
བཀུག་ནས་བཅོམ་ལྡན་འདས་ཀྱི་མདུན་དུ་ཕྱིན་ལ་ཁད་ཙམ་ན། ལྕགས་ཀྱུ་བཅད་
ནས་བྲོས་ཏེ། སྒོ་བ་ལྕགས་ཀྱུས་བཀའ་ནོད་དེ། བདག་བཅད་ནས་ནི་ཁོང་བྲོས་
ན། །རིག་པའི་རྒྱལ་པོ་ཇི་ལྟར་བགྱི་ཟེར། དེའི་སྟེང་དུ་ཞགས་པ་སྤྲོས་ལྕགས་ཀྱུས་
བཀུག་ཞགས་ པས་བཅིངས་ནས་ འོངས་ པས། ཡང་ ལྕགས་ཀྱུ་དང་ ཞགས་ པ་
བཅད་ནས་ བྲོས་ པས། ཡང་ཁོང་ གཉིས་ཀ་བཀའ་ནོད་པ། དེའི་སྟེང་དུ་ལྕགས་
སྒྲོག་ སྤྲོས་ ནས་ བསྡམས་ པ། ཞགས་ པས་ བཅིངས། ལྕགས་ ཀྱུས་ བཀུག་ནས་
228 -12



འཇམ་དཔལ་གྱི་མཚན་ཡང་དག་པར་
ན་ཡང་དག་པར་བརྗོད་པའི་འགྲེལ་པ།
འོངས་པས། ཡང་ཁོ་བྲོས་ནས་ཁོ་གསུམ་བཀའ་ནོད། དེའི་སྟེང་དུ་དྲིལ་བུ་སྤྲོས་
ནས། ལྕགས་ཀྱུས་བཀུག་ཞགས་པས་བཅིངས། ལྕགས་སྒྲོག་གིས་བསྡམས་དྲིལ་
བུས་ཤེས་པ་ཉག་མྱོས་སུ་བཏང་ནས། ཁོའི་རྒྱུད་ལ་ཡེ་ཤེས་བཙན་ཐབས་སུ་
བསྐྱེད་ནས་བཏུལ་བའོ། །དེའི་ཕྱིར་གདུལ་བྱ་ཚངས་པ་དང་ཁྱབ་འཇུག་ལ་སོགས་
པ་རྣམས་ཀྱི་ནང་ནས་འདུལ་བྱེད་དེ་མཆོག་ཅེས་བྱའོ། །གཙོ་བོ་ཞེས་བྱའོ། །
འཇིག་རྟེན་གསུམ་ནི་ས་འོག་ས་སྟེང་ས་བླ་གསུམ་ན་མཐུ་ཆེ་ཞིང་རྩལ་
དྲག་པ་ནི་ཚངས་པ་དང་ཁྱབ་འཇུག་དབང་ཕྱུག་ཆེན་པོ་གསུམ་ཡིན་ལ། དེ་གསུམ་
ལས་ཕྱག་ན་རྡོ་རྗེ་དེ་རྒྱལ་བའི་ཚུལ་སྟོན་པས་ན་འོང་། ཡང་ན་ལྷ་མོ་ཙ་མུན་ཏི་ལ་
མིང་ པོ་ སྤུན་གསུམ་ ཡོད་ དེ། རྒྱལ་ བར་ བྱེད་ པ་ དང་། སྦྲང་རྩིར་བྱེད་ པ། དོན་
ཐམས་ཅད་འགྲུབ་པར་བྱེད་པ་དང་གསུམ་པོ་དེ་འཇིག་རྟེན་གསུམ་ན་མཐུ་ཆེ་བ་
ཡིན་པས་དེ་གསུམ་ལས་རྒྱལ་བར་ཡིན་པས་གསུམ་ལས་རྒྱལ་བའོ། །དེ་ཉིད་ཀྱི་
ཕྱིར་ན་དཔའ་བོ་སྟེ། ཕར་ལ་ཐམས་ཅད་འཇོམས་ཤིང་ཚུར་ལ་དེ་རྣམས་ཐམས་
ཅད་ཀྱིས་ཟིལ་གྱིས་མི་ནོན་པའི་ཕྱིར་རོ། །འོ་ན་སྡུད་པ་པོ་དེའི་གསང་མཚན་གང་
ཞེ་ན། རྡོ་རྗེ་དབང་ཕྱུག་སྟེ། རྡོ་རྗེ་ནི་རྡོ་རྗེའི་རིགས་སོ། །དབང་ཕྱུག་ནི་རྡོ་རྗེའི་
རིགས་ལ་མངའ་བརྙེས་པའི་དོན་གྱིས་སོ། །ཡང་ན་རྡོ་རྗེ་གསང་སྔགས་འབྲས་བུ་
རྡོ་རྗེའི་ཐེག་པའོ། །དབང་ཕྱུག་དེ་ལ་མངའ་བརྙེས་པའོ། །གསང་བའི་རྒྱལ་ནི་དེ་
བཞིན་གཤེགས་པའི་གསང་བ་ལྔའོ། །ཅིའི་གསང་བ་ནི་སྣོད་མ་ཡིན་པའི་གསང་
བའོ། །
དེ་ཉིད་འདུས་པའི་རྒྱུད་ཕྱི་མས་དབང་མོ་ (དུ་)བྱས་ནས་གསང་བ་ལྔ་སྟེ།
ཡང་དག་པར་རྫོགས་པའི་སངས་རྒྱས་དེ་མ་ཆགས་མི་སྡང་མ་རྨོངས་ཀྱང་
། འདོད་
228 -13



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
ཆགས་ཆེན་པོའམ་ཞེ་སྡང་ཆེན་པོ་ལ་སོགས་པའི་སྒོ་ནས་སེམས་ཅན་གྱི་དོན་བྱེད་
པས་ སོ། །ཞེས་ གསང་ ན་ སྣོད་ མ་ ཡིན་ པ་ལ་ གསང་ སྟེ། ཉན་ཐོས་དང་
། རང་
སངས་རྒྱས་དང་། ཕ་རོལ་ཏུ་ཕྱིན་པ་དང་
། བྱ་བའི་རྒྱུད་དང་
། གཉིས་ཀའི་རྒྱུད་ལ་
གསང་བའོ། །ཡང་ན་རི་རབ་ཀྱི་ཅོག་ལ་གནོད་སྦྱིན་གསང་བ་བྱ་བ་དེ་སེམས་ཅན་
ཐམས་ཅད་ལ་སད་སེར་བ་ལ་སོགས་པ་འབེབས་པའི་གནོད་སྦྱིན་མ་རུང་པ་ཞིག་
ཡོད། དེ་ འདུལ་ བས་ གདུལ་ བྱའི་ མིང་ འདུལ་ བྱེད་ ལ་ བཏག་ པའོ། ། དེས་ན་
གསང་བའི་རྒྱལ་པོ།
ད་ནི་སྐྱེ་མཆེད་ཀྱི་ཁྱད་པར་ནི། པདྨ་དཀར་པོ་སྟེ་མེ་ཏོག་པདྨ་སྔོན་པོ་ལ་
སོགས་པ་ཡོད་པ་ལས། འདི་པདྨ་དཀར་པོའོ། །རྒྱས་པ་ནི་པདྨ་དབུས་ཁ་ཟླུམ་པོ་
དང་། ཁ་ཕྱེ་བ་ཡོད་པ་ལས་འདིར་ཁ་ཕྱེ་བའོ། །འདྲ་ནི་པདྨ་དེ་ཟླུམ་པ་མཛེས་པ་
དཀར་བ་ལ་དམར་བའི་མདངས་ཆགས་པ་ཡོད་པ་བཞིན་དུ། འདིར་ཕྱག་ན་རྡོ་རྗེ་
ནི་སྤྱན་ཟླུམ་པ་མཛེས་པ་དཀར་བ་ལ་དམར་བའི་མདངས་ཆགས་པ་དང་།
འབྲུ་ནག་པོ་ལྟ་བས་མི་ངོམས་པའི་སྤྱན་མངའ་བས་ན་མྱ་ངན་ཞེས་བྱའོ། །དེས་ནི་
དོན་ཆགས་པ་མེད་པའི་སྤྱན་གྱིས་གདུལ་བྱ་སེམས་ཅན་ལ་གཟིགས་པའི་བརྡའོ། །
པདྨ་རབ་ཏུ་རྒྱས་པའི་ཞལ་ནི། པདྨ་ཁ་འབུས་པ་ལ་སོགས་པ་བཅད་ནས་
ལེགས་པར་རྒྱས་པ་ཁ་བྱེ་བ་བཞིན་དུ། ཕྱག་ན་རྡོ་རྗེའི་ཞལ་རས་ཀྱང་དེ་འདྲ་བས་
མི་ངོམས་པའི་ཞལ་མངའ་བས་སོ། །དེས་དོན་བསོད་ནམས་དང་ཡེ་ཤེས་ཀྱི་
ཚོགས་གཉིས་རྫོགས་པའི་བརྡའོ། །སྡུད་པ་པོ་དེའི་ཕྱག་མཚན་གང་ཞེ་ན། རང་གི་
ལག་གིས་ཏེ་ཕྱག་ན་རྡོ་རྗེ་རང་གིས་སོ། །ཅི་བསྣམས་ན་རྡོ་རྗེ་ཞེས་པ་དོན་དང་
རྟོགས་མེད་ལས་ད་རེས་མཚོན་རྟགས་ཀྱི་རྡོ་རྗེ་རྩེ་ལྔ་པའོ། །མཆོག་ནི་མཚོན་བྱ་
228 -14



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དོན་གྱི་རྡོ་རྗེ་ཡེ་ཤེས་ལྔའོ། དེས་ནི་དོན་ཡེ་ཤེས་ལྔ་མཚོན་པའི་རྟགས་རྡོ་རྗེ་རྩེ་ལྔ་
པ་བསྣམས་པའོ། །འོ་ན་གཟུང་ནས་ཅི་བྱེད་ཞེ་ན། ཡང་ནས་ཡང་དུ་གསོར་བྱེད་
པ་ཞེས་པ་སྟེ། རྡོ་རྗེ་དེ་སྐད་ཅིག་ཙམ་ཡང་མི་འཇོགས་པ་གྱེན་དུ་གསོར་བའོ། །
དེ་གསོར་བའི་རྡོ་རྗེ་ནི་རྡོ་རྗེ་ཐེག་པས་གདུལ་བྱ་སེམས་ཅན་ཐམས་ཅད་འཁོར་
བའི་གནས་ནས་འདྲེན་པར་བྱེད་པའོ། །ཡང་ན་བར་དུ་གཅོད་པའི་ལྷ་ཚངས་པ་
ལ་སོགས་པའི་གདུལ་བྱ་གདུག་པ་ཅན་རྣམས་ལ་ཡང་བསྐོང་བའི་བརྡར་རྡོ་རྗེ་
གསོར་ཞིང་ཡེ་ཤེས་ཀྱི་སྤྱན་གྱིས་ཡན་མན་དུ་གཟིགས་པའོ། །དེ་ལྟ་བུའི་སྡུད་པོ་
པོ་དེས་རྒྱུད་ཆེན་སྒྱུ་འཕྲུལ་དྲྭ་བ་ལས་ཞེས་པས་ནས། །གླུ་བླངས་གང་ལགས་
བཤད་དུ་གསོལ། །ཞེས་གསོལ་བ་འདེབས་པའོ། །
ད་ནི་གྲོགས་གང་དང་ལྷན་ཅིག་ཏུ་ཞུས་པ་ལ་སོགས་པ་ལ་ཆོས་བདུན་
ལས། དང་པོ་གྲོགས་ཀྱི་གྲངས་ངེས་པ་ནི་འོ་ན་ཕྱག་ན་རྡོ་རྗེ་གཅིག་པུ་ལས་མེད་
དམ་ཞེ་ན། ཁྲོ་གཉེར་རིམ་པར་ལྡན་ལ་སོགས། །ཞེས་པ་ཁྲོ་བོའི་ཚོགས་ལྔ་བརྒྱ་
པོ་དང་ལྷན་ཅིག་ཞུས་ ཞེས་སོ། ཁྲོ་གཉེར་རིམ་པ་ལྡན་ལ་སོགས་ཞེས་པ། ཁྲོ་
གཉེར་ནི་འབྲི་ཀུ་ཏ་སྨིན་མ་གྱེན་ལས་འགྲེང་པའོ། །སོགས་ནི་ཁྲོ་བོ་འདོད་པའི་
རྒྱལ་པོ་སྟོབས་པོ་ཆེ། མི་གཡོ་བ་ལ་སོགས་པ་ལྔ་བརྒྱའོ། །འོ་ན་སོགས་ཀྱི་ཁོངས་
སུ་ལྔ་བརྒྱ་ལས་མང་བ་ཡང་བསྡུར་ཐུབ། ཉུང་བ་ཡང་བསྡུར་ཐུབ་པ་ལ་ལྔ་བརྒྱ་ཁོ་
ནའི་ངེས་པ་ཅི་ཡོད་ན། དེ་ཕྱག་ན་རྡོ་རྗེ་དབང་སྐུར་བའི་རྒྱུད་ལས་རྗེས་སུ་སྤྱོད་
པའི་ཁྲོ་བོ་ནི་ལྔ་བརྒྱའོ་ཞེས་གསུངས་པའོ། །རྗེས་སུ་སྤྱོད་པའི་གོ་བ་ནི་ཕྱག་ན་རྡོ་
རྗེས་ཅི་བྱེད་བྱེད་ནུས་པ་ལྔ་བརྒྱའོ། །འོ་ན་དྲག་པོ་ལྔ་བརྒྱ་བ་རྣམས་ཀྱི་མིང་ཅི་ཞེ་
ན། ལག་ན་རྡོ་རྗེ། བསྡུས་པ་པོ་དྲག་པོ་ལྔ་བརྒྱ་པོ་ཐམས་ཅད་ཀྱི་ཐུན་མོང་གི་མིང་
228 -15



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༣༽
ཡང་ལག་ན་རྡོ་རྗེའོ། །བྱེ་བྲག་ཏུ་སྟོབས་པོ་ཆེ་ལ་སོགས་པ་ཡོད་ཀྱི་དོན་ཐམས་
ཅད་ཕྱག་ན་རྡོ་རྗེ་ལས་མི་འདའ་འོ། །མཐའ་ཡས་པ་ནི་གྲངས་མཐའ་ཡས་པ་
དང༌། ཡོན་ཏན་མཐའ་ཡས་པའོ། །
དེ་ལ་གྲངས་མཐའ་ཡས་པ་ནི། ལྔ་བརྒྱ་པོ་རེ་རེ་ལ་གཉིས་གཡོག་ལྔ་བརྒྱ་
ལྔ་བརྒྱའོ། །དེ་རེ་རེ་ལ་ཡང་གསུམ་གཡོག་ལྔ་བརྒྱ་ལྔ་བརྒྱ་ལ་སོགས་པ་སྟེ་དོན་
ལ་བགྲངས་ལས་འདས་པ་ཡོད་གསུང་
། ཡོན་ཏན་ནི་ཁྲོ་བོའི་ཚོགས་དེ་རྣམས་རེ་
རེ་ལ་ཡང་སངས་རྒྱས་ཀྱི་སྟོབས་དང་མི་འཇིགས་པ་ལ་སོགས་པ་དང་གཟུངས་
དང་ཏིང་ངེ་འཛིན་ལ་སོགས་པ་དཔག་ཏུ་མེད་པ་མངའ་བས་མཐའ་ཡས་པའོ། །
རྗེས་སུ་སྤྱོད་པའི་ཁྲོ་བོ་ལྔ་བརྒྱ་པོའི་མཛད་པ་འཕྲིན་ལས་ཅི་ཞེ་ན། དཔའ་བོ་
གདུལ་དཀའ་འདུལ་པོ་ཞེས་པ་སྟེ། གདུལ་དཀའ་བ་ནི་ཚངས་པ་ལ་སོགས་པ་ཞི་
བས་མི་ཐུལ་བ་དྲག་ཤུལ་བཙན་ཐབས་ཀྱི་སྒོ་ནས་འདུལ་དགོས་ལ། འདུལ་བའི་
ཐབས་སྣ་ཚོགས་ཀྱི་སྒོ་ནས་འདུལ་བར་བྱེད་པའོ། །འོ་ན་ཁྲོ་བོ་ལྔ་བརྒྱ་པོའི་
གཟུགས་ཀྱི་ཁྱད་པར་ཅི་ཞེ་ན། འཇིགས་སུ་རུང་དང་སྟེ་གཟུགས་མདོར་བསྟན།
རྒྱས་པར་འོག་ནས་སྟོན་ཏོ། །ཉམས་ཅི་ཞེ་ན་དཔའ་བྱད་ཅན་གྱི་ཉམས་ཏེ། བར་
དུ་གཅོད་པའི་ལྷ་ཚངས་པ་དང་ཁྱབ་འཇུག་ལ་སོགས་པ་གན་རྐྱལ་ལ་སོགས་པ་
མནན་པའོ། །
ཕྱག་མཚན་ཅི་བསྣམས་ཞེ་ན། རྡོ་རྗེ་རྩེ་མོ་རབ་འཕྲོ་བ་སྟེ། སྡུད་པ་པོས་
གསོར་བའི་དུས་སུ་གྲོགས་ལྔ་པོས་ཀྱང་གསར་བ་སྟེ། སྟེང་གི་ཆ་ལས་ཀྱང་རྡོ་
རྗེའི་འོད་ཟེར་ཆ་ཕྲ་མོ་དཔག་ཏུ་མེད་པ་འཕྲོས། འོག་གི་ཆ་ལས་ཀྱང་རྡོ་རྗེ་ཕྲ་མོ་
མང་པོ་འཕྲོས། བར་གྱི་ཆ་ལས་ཀྱང་རྡོ་རྗེ་ཆ་ཕྲ་མོ་དཔག་ཏུ་མེད་པ་འཕྲོས་པས་ན་
228 -16



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རྡོ་རྗེ་རྩེ་མོ་རབ་འཕྲོ་བའོ། །འོ་ན་འཕྲོ་བ་དེ་ཇི་ལྟར་བྱས་པས་འཕྲོ་ན། གསོར་
བྱེད་པ་སྟེ་གསོར་བས་འཕྲོ་བའོ། །དེ་གསོར་བ་དེ་གང་གིས་གསོར་ན། རང་གིས་
ལག་གིས་གསོར་བ་སྟེ། ཁྲོ་བོ་ལྔ་བརྒྱ་པོ་སོ་སོ་རང་རང་གི་ལག་གིས་གསོར་བྱེད་
ཞེས་སོ། །དེ་ཡང་གསོར་བ་དེས་དོན་ལ་ཚངས་པ་ལ་སོགས་པ་བར་དུ་བཅོད་པ་
ཐམས་ཅད་ཀྱིས་ཤིན་ཏུ་ཡང་མི་ཚུགས་པར་བྱས་པའོ། །དེ་ལྟ་བུ་དེས་རྒྱུད་ཆེན་
ཞེས་གསོལ་བ་འདེབས་སོ། །
ད་ནི་དེ་ཁོ་ན་ཉིད་ཇི་ལྟ་བུ་དང་ལྡན་པ་ཡིན་ནོ། ཁྲོ་བོ་དེ་རྣམས་ཟ་ཟོ་དང་
འཆའ་འཆའ་འདྲ། ཏུག་ཏུག་དང་ཆུམ་ཆུམ་འདྲ་བ་དེ་ལས་ཀྱི་སྲིན་པོ་ལྟ་བུ་མིན་
ནམ་ཞེ་ན། སྙིང་རྗེ་སྟེ་མི་དམིགས་པའི་སྙིང་རྗེ་ཆེན་པོ་དང་ལྡན་པའི་ཁྲོ་བོ་ཡིན་ཏེ།
དོན་ལ་རྒྱ་ཆེ་བའོ། །ཤེས་རབ་དང་ཆོས་སྤྱི་དང་ རང་གི་མཚན་ཉིད་རྣམ་པར་
འབྱེད་པ་དང་ལྡན་པའི་མཚན་ཉིད་ཤེས་རབ་དང་ལྡན་པ་ཡིན་ནོ། །དེ་ཟབ་པའོ། །
དོན་ལ་ཤེས་རབ་ཆེན་པོ་དང་ལྡན་པའོ། །སྙིང་རྗེ་ཆེན་པོ་དང་ལྡན་པའི་ཟབ་པ་
དང་། རྒྱ་ཆེ་བ་དང་། གཉིས་མེད་ཀྱི་ཁྲོ་བོ་ཡིན། འོ་ན་དེ་གཉིས་དང་ལྡན་ནས་ཁྲོ་
བོའི་སྐུར་བསྟན་ནས་ཅི་བྱེད་ན། ཐབས་ཀྱིས་འགྲོ་དོན་བྱེད་པའི་མཆོག་ཞེས་པ་
སྟེ། ཐབས་ཀྱིས་ནི་འཇིག་རྟེན་པ་དང་
། འདས་པ་གཉིས་སོ། །འཇིག་རྟེན་པའི་
ཐབས་ནི་མི་དགེ་བ་བཅུ་སངས་ནས་དགེ་བ་བཅུ་ཉམས་སུ་བླངས་པས་ལྷ་མི་ཐོབ་
བོ། །འཇིག་རྟེན་ལས་འདས་པའི་ཐབས་ཀྱིས་བྱང་ཆུབ་རྣམ་པ་གསུམ་ཐོབ་བོ། །
འགྲོ་བ་ནི་རིགས་གཅིག་ནས་གཅིག་ཏུ་འགྲོ་བ་ཁམས་གསུམ་གྱི་སེམས་ཅན་ནོ།
དོན་བྱེད་པའི་འཇིག་རྟེན་པའི་ཐབས་ཀྱིས་བདེ་འགྲོ་ལྷ་མི་ཐོབ་པར་བྱེད། །
འཇིག་རྟེན་ལས་འདས་པའི་ཐབས་ཀྱིས་བླ་ན་མེད་པའི་བྱང་ཆུབ་རྣམ་པ་གསུམ་
228--17



མེས་པོའི་ཤུལ་བཞག་ལས། རོག་སློབ་བརྒྱུད་དང་བཅས་པའི་གསུང་འབུམ། ༼༧༽
ཐོབ་པར་བྱེད་པའོ། །དེ་གཉིས་ཀྱི་དོན་ཐོབ་པར་བྱེད་པས་སོ། །ཡང་ན་གདུལ་བྱ་
ཞེ་སྡང་ཅན་འདུལ་བའི་སྒོ་ནས་ཀྱང་མཆོག་ཅེས་བྱའོ། །དེ་དགའ་མགུ་རངས་པའི་
བསམ་པ་ཅན་ནི། བསམ་པ་ཅན་གསུམ་ཀ་ལ་སྦྱར་ཏེ། དགའ་བའི་བསམ་པ་ཅན་
དང་། མགུ་ བའི་ བསམ་ པ་ ཅན་ དང་། རངས་པའི་ བསམ་ པ་ཅན་ནོ། །དེ་ ཡང་
དགའ་བའི་ནི་འགྲེལ་པ་ནས་དག་པ་ནི་གདུལ་བྱའི་སྒོ་ནས་སོ་ཟེར། དེ་ཡང་
དགའ་བ་ནི་གདུལ་བྱ་ཞེ་སྡང་ཅན་གདུལ་བ་ལ་རྣམ་པ་ཐམས་ཅད་དུ་འཚེར་བ་
མེད་པར་དགའ་བའི་བསམ་པ་ཅན་ཞེས་སོ། །མགུ་བ་ནི་ལུས་ཀྱི་སྒོ་ནས་སོ་ཞེས་
གསུངས་ཏེ། དེ་ཡང་གདུལ་བྱ་ཞེ་སྡང་ཅན་གདུལ་བ་ལ་ངའི་ལུས་མིག་མེ་མདག་
གི་ ཕུང་ པོ་འདྲ་ བ། དབུགས་མེ་ལྕེ་ལྟར་འབར་བ་མཆེ་བ་ གཙིགས་ པ། ཞལ་
གདངས་པ་ལ་སོགས་པ་ལུས་འདི་གོ་ཙམ་འཚམ་ཅིག་ཏུ་བྱུང་སྙམ་པ་ལ་མགུ་
བའོ། །རངས་པ་ནི་སེམས་ཅན་གྱི་དོན་བྱེད་པ་སྟེ། དེ་ལ་སྤྲོ་བ་ནི་རངས་པའི་
བསམ་པ་ཅན་ཞེས་སོ། །
ད་ནི་གོང་གི་འཇིགས་སུ་རྒྱས་པར་བཤད་པ་ནི། ཁྲོ་བོ་ལུས་ཀྱི་གཟུགས་
ལྡན་པ་ཞེས་པ་སྟེ། དེ་ལ་ཁྲོ་བོའི་གཟུགས་ནི་ཇི་ལྟ་བུ་ཞེ་ན། འཇིགས་བྱེད་ཆེན་
པོའི་གཟུགས་ཅན། རབ་ཏུ་བཞད་པ་ཅན། དབུ་དང་ཕྱག་དང་ཞབས་དུ་མ་ཅན་
སྤྱན་མི་སྡུག་ཅིང་དབུ་སྐྲ་ཁམ་པ་གྱེན་དུ་བརྫེས་པ། རྫི་མ་སེར་བ་ཁྲོ་གཉེར་དང་
ལྡན་ པ། ཐོད་ པའི་ ཕྲེང་ བ་ དང་ སྦྲུལ་གྱི་རྒྱན་དང་། སྟག་ གི་ པགས་ པས་ སྨད་
གཡོགས་པ་ལ་སོགས་པ་རྣམས་དང་ལྡན་པའོ། །
དེ་ནི་དཔའ་བོ་གདུལ་དཀའ་གདུལ་བ་པོ་ཞེས་པའི་མཛད་པའི་འཕྲིན་
ལས་ཀྱི་འཕྲོ་ནི། སངས་རྒྱས་འཕྲིན་ལས་བྱེད་པའི་མགོན་ཏེ། བརྟན་པ་དང་མི་
228 -18



:
འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བརྟན་པའོ། །དེ་ལ་ལོངས་སྐུས་དོན་བྱེད་པ་ནི་བརྟན་པའོ། །སྤྲུལ་སྐུས་སེམས་
ཅན་གྱི་དོན་བྱེད་པ་ནི་མི་བརྟན་པའོ། །དེ་ལ་འདིས་སྤྲུལ་སྐུས་ཚར་གཅད་པ་དང་།
རྗེས་སུ་བཟུང་བ་གཉིས་ཀྱི་སྒོ་ནས་སེམས་ཅན་གྱི་དོན་བྱེད་པའོ་ཞེས་སོ། །དེ་ལྟ་
བུའི་འཕྲིན་ལས་བྱེད་པ་ནི་མགོན་མེད་པ་རྣམས་ཀྱི་མགོན། སྐྱབས་མེད་པ་རྣམས་
ཀྱི་སྐྱབས། དཔུང་གཉེན་མེད་པ་རྣམས་ཀྱི་དཔུང་གཉེན་ཡིན་པས་མགོན་པོ་ཞེས་
བྱའོ། །
ད་ནི་དེ་རྣམས་ཀྱི་མཇུག་བསྡུ་བ་ནི། ལུས་བཏུད་རྣམས་ནི་ཐལ་མོ་སྦྱར་བ་
རྣམས་ཏེ། ཁྲོ་བོའི་ཚོགས་ལྔ་བརྒྱ་པོ་རྣམས་སོ། །ལྷན་ཅིག་ཏུ་ནི་ཁྲོ་བོས་ཚོགས་
ལྔ་བརྒྱ་པོ་དེ་རྣམས་དང་སྡུད་པ་པོ་ལྷན་ཅིག་ཏུ་ཞུས་པའོ། །ཇི་སྐད་དུ་ཞུས་ནི་རྒྱུད་
ཆེན་སྒྱུ་འཕྲུལ་དྲྭ་བ་ལས་ཞེས་པ་ལ་སོགས་པ་རྣམས་ཀྱིས་གསོལ་བ་འདེབས་སོ།
སོ། །
ད་ནི་ཚུལ་ལམ་ཐབས་ཇི་ལྟར་ཞུས་བྱས་པ་ལ། དེ་ཡང་གང་གིས་ཞུས་ན་
ཟབ་པ་དང་རྒྱ་ཆེ་བ་གཉིས་མེད་ཀྱི་སྡུད་པ་པོ་དེས་ཞུས། གོང་དང་ལྷན་ཅིག་ཞུས་
ན། ཁྲོ་གཉེར་ རིམ་པར་ལྡན་པ་ལ་སོགས་པ་དང་ལྷན་ཅིག་ཏུ་ཞུས་སོ། །ཚུལ་
ལམ་ཐབས་ཇི་ལྟར་ཞུས་ཞེ་ན། ཕྱག་བཙལ་ནས་ཞུས་བྱ་བར་སྦྱར་ཏེ། དེ་ཡང་
སྟོན་པ་ལ་ནན་པོ་ཞུགས་ལྟ་བུར་ཞུས་སམ་ཞེ་ན། མ་ཞུས་ཏེ་ཕྱག་བཙལ་ནས་
ཞུས་སོ། །ཕྱག་གང་ལ་བཙལ་ན་འགྲེལ་པ་ནས་མགོན་པོ་བྱ་བར་ཡོད་དེ། ཅིའི་
ཕྱིར་ན་མགོན་པོ་ཞེས་བྱ་ཞེ་ན། སེམས་ཅན་མགོན་མེད་པ་རྣམས་ཀྱི་མགོན།
སྐྱབས་མེད་པ་རྣམས་ཀྱི་སྐྱབས། དཔུང་གཉེན་མེད་པ་རྣམས་ཀྱི་དཔུང་གཉེན་དུ་
གྱུར་པའི་སྒོ་ནས་སོ། །འོ་ན་མགོན་པོ་དེ་ཡང་ཁྱད་པར་དུ་དང་ལྡན་པའི་མགོན་པོ་
ལ་ཕྱག་འཚལ་ཞེ་ན། གསུམ་ལས། དེ་བཞིན་གཤེགས་པ་ཞེས་པ་དང་
། རང་དོན་
228 -19



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
དང་གཞན་དོན་གྱི་ཁྱད་པར་དུ་བྱས་པའི་མགོན་པོ་ལ། བཅོམ་ལྡན་འདས་ཞེས་
པ། སྤངས་ པ་ དང་ ཡེ་ཤེས་ ཀྱིས་ ཁྱད་ པར་ དུ་ བྱས་ པའི་མགོན་པོ་ལ། རྫོགས་
སངས་རྒྱས་ལ་ཞེས་པས་ཐེག་པ་དམན་པ་ལས་ཁྱད་པར་དུ་བྱས་པའི་མགོན་པོ་
ལ་ཕྱག་འཚལ་ཞེས་པའོ། །དེ་ལ་དེ་བཞིན་གཤེགས་པ་ཞེས་པ་རང་དོན་དུ་ཅིས་
འགྲོ་ན། དེ་བཞིན་ཆོས་ཀྱི་དབྱིངས་སྟོང་པ་ཉིད་སྤྲོས་པ་ཐམས་ཅད་དང་བྲལ་
བའོ། །གཤེགས་པ་ནི་ཆོས་ཀྱི་དབྱིངས་སྟོང་ཉིད་འོད་གསལ་དེ་ཇི་ལྟ་བ་
བ་བཞིན་
མཁྱེན་ཅིང་ རིག་པའོ། །གཞན་དོན་དུ་དེ་བཞིན་ཆོས་ཀྱི་དབྱིངས་སྟོང་པ་འོད་
གསལ་ཆོས་སྐུ། གཤེགས་པ་གཟུགས་སྐུ་གཉིས་ཀྱིས་གདུལ་བྱ་སེམས་ཅན་གྱི་
དོན་དུ་གཤེགས་པའོ། །དེས་ནི་རང་དོན་དང་གཞན་དོན་གྱིས་ཁྱད་པར་དུ་བྱས་
ལོ།
ད་ནི་སྤངས་པ་དང་ཡེ་ཤེས་ཀྱིས་ཁྱད་པར་དུ་བྱས་པ་ནི། བཅོམ་ལྡན་
འདས་ཞེས་པ་གཞོམ་བྱ་ཉོན་མོངས་པ་ལ་སོགས་པ་བདུད་བཞི་བཅོམ་པ་སྟེ། དེ་
ལྟར་ ཡང་ རྡོ་ རྗེ་ རྩེ་མོ་ནས། ཉོན་མོངས་པ་དང་དེ་བཞིན་སྐྱེ། །དེ་བཞིན་ཉོན་
མོངས་ཤེས་བྱའི་སྒྲིབ། །མི་མཐུན་ཕྱོགས་བཅོམ་གང་ཡིན་པ། །བཅོམ་པས་དེ་
བཞིན་བཅོམ་ལྡན་འདོད། །ཞེས་སོ། །ཡེ་ཤེས་ནི་དབང་ཕྱུག་ལ་སོགས་པའི་ཡོན་
ཏན་དྲུག་དང་ལྡན་པའི་དེ་ཡང་སམྦུ་ཊ་ནས། དཔལ་དང་གྲགས་དང་ཡེ་ཤེས་དང་།
དྲུག་ནི་བཅོམ་ལྡན་གསུངས་པ་ཡིན་གྱི་བར་གྱིས་ཤེས་སོ། །
ད་ནི་ཐེག་པ་དམན་པ་ལས་ཁྱད་པར་དུ་བྱས་པ་ནི། རྫོགས་པའི་སངས་
རྒྱས་ཏེ། རྫོགས་པ་ནི་རང་དོན་དང་གཞན་དོན་མ་ལུས་པར་རྫོགས་པའོ། །སངས་
རྒྱས་ནི་དངོས་པོ་གཤིས་ཀྱི་གནས་ལུགས་ཀྱི་དོན་དེ་མཁྱེན་ཅིང་རྟོགས་པ་སྟེ། དེ་
228 -20



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ལྟ་བུ་དེ་ཉན་ཐོས་དང་རང་སངས་རྒྱས་ཐེག་པ་དམན་པ་ལ་མེད་པའོ། །འོ་ན་ཁྱོད་
པར་གསུམ་ལྡན་གྱི་མགོན་པོ་དེ་ལ་ཕྱག་བཙལ་ནས་ཅི་བྱ་ན། ལུས་ནི་ཐལ་མོ་
སྦྱར་བར་བྱས་ནས་ནི་ཞེས་སོ། །སྤྱན་སྔར་འདུག་སྟེ་ནི་བཅོམ་ལྡན་འདས་ཀྱི་
མདུན་དྲང་པོ་ལ་མི་འགལ་བར་འདུག་ནས། འདི་སྐད་གསོལ་ཏེ། ཐལ་མོ་སྦྱར་
བའི་བར་ན་ཡར་རྡོ་རྗེ་བསྒྲེང་ནས་གྲོགས་ལྔ་པོ་རྣམས་ཐམས་ཅད། རྒྱུད་ཆེན་སྒྱུ་
འཕྲུལ་དྲྭ་བ་ལས་ཞེས་པ་ལ་སོགས་པས་ཐམས་ཅད་ཁུ་རེང་ངེ་གསོལ་བ་འདེབས་
ཀྱིན་འདུག་ཞེས་པའི་ཐ་ཚིག་གོ །
ད་ནི་གང་གི་དོན་དུ་ཞུས་ན། ཁྱབ་བདག་ཞེས་པ་རྒྱུད་ཀྱི་སྟོན་པ་དེ་ལ་
སོགས་ནས། བདག་ལ་སྨན་པའི་ཆོས་ཞིག་ཞུས་ཞེས་སོ། །དེ་ལ་ཁྱབ་བདག་ཞེས་
པ་ཁྱབ་པ་རྣམ་པ་སྣ་ཚོགས་ཏེ། ཆོས་ཉིད་ཀྱིས་ཁྱབ་པ་དང་དེ་རྟོགས་པའི་ཡེ་ཤེས་
ཀྱིས་ཁྱབ་པ་དང་
། དེ་ཡང་ཐུགས་རྗེ་ཆེན་པོས་ཁྱབ་པ་དང་
། དེས་གང་ཁྱབ་ཏུ་
མཛད་པ་འཕྲིན་ལས་ཀྱིས་ཁྱབ་པའོ། །བདག་ལ་སྨན་པ་ནི་བདག་སྡུད་པ་པོ་ལ་
སྨན་པ་སྟེ། ཚེ་འདི་ལ་ཉམས་སུ་བླངས་པས་ཕྱི་མ་ལ་ཕན་པའི་ཆོས་ཞིག་ཞུ།
བདག་དོན་སྡུད་པ་པོ་བདག་གནས་སྐབས་ཀྱི་འབྲས་བུ་སྟེ། ཚེ་འདི་ལ་ཉམས་སུ་
བླངས་པས་ཚེ་འདི་རང་ལ་ཕན་པའི་ཆོས་ཞིག་ཞུ་ཞེའོ། །ཐུགས་བརྩེ་བའི་ཕྱིར་ཏེ།
དཔེར་ན་བུ་གཅིག་པའི་ཕ་མ་བཞིན་དུ་བདག་ལ་ཚེ་འདི་དང་ཕྱི་མ་གཉིས་ཀ་ལ་
ཕན་པའི་ཆོས་ཤིག་ཞུ། བདེ་བ་དམ་པ་ལ་འགོད་པའི་ཕྱིར་ཞུ་བའོ། །འོ་ན་ཐབས་
གང་གིས་འབྲས་བུ་ཐོབ་པར་འདོད་ན། སྒྱུ་འཕྲུལ་དྲྭ་བ་ཞེས་པ་སྟེ། འདི་ལ་རྒྱུད་
རྐྱང་གི་སྐབས་སུ། སྒྱུ་འཕྲུལ་དྲྭ་བ། ལམ་སྒྱུ་འཕྲུལ་དྲྭ་བ། འབྲས་བུ་སྒྱུ་འཕྲུལ་
དྲ་བ་ཞིག་ གསུངས་ཏེ། འགྲེལ་པ་མེད་པས་མི་བདེ་ གསུང་། དེ་ ལ་ཐབས་སྒྱུ་
228 -21



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡༽
འཕྲུལ་དྲྭ་བའི་སྒོ་ནས། འབྲས་བུ་མངོན་པར་རྫོགས་པའི་བྱང་ཆུབ་ཀྱི་རིམ་པ་དེ་
ཅི་ནས་ཀྱང་བདག་གིས་ཐོབ་པར་མཛོད་ཅིག་པའོ། །
དེ་ལ་སྒྱུ་འཕྲུལ་དྲྭ་བ་ནི། ཐབས་སྒྱུ་འཕྲུལ་དྲྭ་བ་དཀྱིལ་འཁོར་རིགས་ཡོད་
སྒོ་ནས་འབྲས་བུ་གང་ཐོབ་པར་འདོད་ན། མངོན་པར་རྫོགས་པར་བྱང་ཆུབ་པའི་
རིམ་པ་སྟེ། སྐུ་གསུམ་ཡེ་ཤེས་ལྔའམ། སྐུ་ལྔ་ཡེ་ཤེས་ལྔ་པོ་སྡུད་པ་པོ་ཡིས་ཅི་ནས་
ཀྱང་བདག་གིས་ཐོབ་པར་མཛོད་ཅིག་ཅེས་པ་སྟེ། བདེ་བའི་རྒྱུད་ཆེན་ལ་སོགས་
པས་གསོལ་བ་འདེབས་སོ། །དེ་འོ་ན་སྡུད་པ་པོ་དེ་རང་དོན་ལས་གཞན་དོན་དུ་
ཞུའམ་ཞེ་ན་གཞན་དོན་དུ་ཡང་ཞུ་སྟེ། དེ་ཡང་ཇི་ལྟ་བུའི་དོན་དུ་ཞུ་ན། ཉོན་མོངས་
པས་ནི་ཞེས་པ་སྟེ། དྲུག་རྩ་བའི་ཉོན་མོངས་པ་ལ་སོགས་པ་དེ་ཡིས་ཞེས་པའོ། །
སེམས་དཀྲུགས་ཞིང་ཞེས་པ་སྟེ་སེམས་ཉོན་མོངས་པས་གཉུག་མ་དེ་དཀྲུགས་
བསླད་པའོ། །
དེ་ཡང་ནམ་མཁའ་ཡེ་ནས་དྭངས་པ་ལ་སྤྲིན་གྱིས་བསྒྲིབས་པ་བཞིན་དུ།
དྲུག་རྩ་བའི་ཉོན་མོངས་པ་དེས་སེམས་དྲུག་སྟེ། ངའོ་སྙམ་པའི་ང་རྒྱལ་གྱི་རི་བོས་
ནི་ནོན། བདག་ཏུ་ལྟ་བའི་མདུད་པས་བཅིངས། ཡང་དག་པའི་དོན་ལ་ཐེ་ཚོམ་ཟ་
བའི་དྲྭ་བར་ཚུད། ཡུལ་སྡུག་པ་ལ་འདོད་ཆགས་པའི་ཆུ་བོས་ཁྱེར། མི་སྡུག་པ་ལ་
ཞེ་སྡང་བའི་ཞེ་སྡང་གི་མཚོན་གྱིས་བསྣུན། བར་མ་ལ་གཏི་མུག་པའི་མུན་ཁུང་དུ་
ཆུད་པའོ། །དེ་ལྟར་ཡང་མཛོད་ཀྱི་རྣམ་ལྔའི་ཁུངས་དྲངས་པ། ང་རྒྱལ་ལྟ་དང་ཐེ་
ཚོམ་དང༌། །འདོད་ཆགས་ཞེ་སྡང་གཏི་མུག་གོ །ཞེས་གསུངས་སོ། །གཞན་ཡང་
སེམས་ཅན་གྱི་ཁྱད་པར་ཇི་ལྟ་བུ་ཞེ་ན། མི་ཤེས་ཞེས་པ་ཤེས་བྱའི་གཤིས་དངོས་
་གནས་ལུགས་ཀྱི་དོན་ཤེས་སུ་མི་སྟེར་བ་ཤེས་བྱའི་སྒྲིབ་པའོ། །འདམ་དུ་
228-22



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བྱིང་བ་ཞེས་པ་དཔེ་སྟེ། དཔེར་ན་འདམ་དུ་བྱིང་བ་དེ་ལས་ཐར་དཀའ། རྒལ་
དཀའ་བ་བཞིན་དུ་ཤེས་བྱའི་སྒྲིབ་པ་དེ་ལས་རྒལ་དཀའ་བར་འདུག་གོ །
སེམས་ཅན་ནི་ཁམས་གསུམ་གྱིའོ། །ཀུན་ནི་མང་པོ་སྟེ་ཐམས་ཅད་ལའོ། །
སྨན་པ་ནི་སྤྱིར་གཉིས་ལས་གནས་སྐབས་ཀྱི་འབྲས་བུ་བདེ་འགྲོ་ལྷ་དང་མིའི་གོ་
འཕང་དང་། མཐར་ཐུག་གི་འབྲས་བུ་སྐུ་ལྔ་ཡེ་ཤེས་ལྔ་སྟེ་ལྔ་པོ་དེ་ཐོབ་པར་བྱེད་
པའི་དོན་དུ་ཞུས་པ་ནི། བླ་ན་མེད་པའི་འབྲས་བུ་ཐོབ་པར་བྱ་བའི་ཕྱིར་ཏེ། བླ་ན་
མེད་པའི་འབྲས་བུ་སྐུ་གསུམ་ཡེ་ཤེས་ལྔ་པོ་དེ་ཐམས་ཅད་ཀྱིས་ཐོབ་པར་བྱ་བའི་
དོན་དུ་རྒྱུད་ཆེན་སྒྱུ་འཕྲུལ་བཤད་དུ་ གསོལ་ཞེས་སྡུད་པ་པོ་དེས་གསོལ་ བ་
འདེབས་སོ། །འོ་ན་སྡུད་པ་པོས་རང་དོན་དུ་ཞུ་དགོས་སམ་ཞེ་ན། མི་དགོས་ཏེ་མ་
འོངས་པའི་བདག་དོན་གྱི་ཁ་འཛིན་པའོ། །དེ་བས་སྔོན་བྱུང་དུ་སྡུད་པ་ པོས་དོན་
གཉིས་ཞུས་པས། རྗེས་འཇུག་ཉམས་སུ་ལེན་པ་རྣམས་ཀྱིས་ཀྱང་རང་དོན་གཞན་
དོན་གཉིས་སུ་ཉམས་སུ་བླངས་པ་དེ་རིགས་པའོ། །འོ་ན་ཁྱོད་ཀྱིས་སྟོན་པ་གང་
ཞུས་བྱས་པ་ལ། རྫོགས་པའི་ནས་མཆོག་གིས་ཞེས་པའི་བར་གྱིས་སྟོན་ཏེ། དེ་
ལ་སྟོན་པ་དེ་ཡེ་ཤེས་བྱེ་བྲག་པའམ། རིགས་བྱེ་བྲག་པ་ཞིག་ལ་ཞུས་སམ་ཞེ་ན།
མ་ཡིན་ཏེ་ཡེ་ཤེས་ལྔ་ཆོས་ཉིད་བྱང་ཆུབ་སེམས་དང་དྲུག །རིགས་ལྔ་བྱང་སེམས་
རྡོ་རྗེ་དང་དྲུག །ཡོན་ཏན་དེ་རྣམས་དང་ལྡན་པའི་སྟོན་པ་ལ་ཞུས་ཞེས་སོ། །
དེ་ཡང་རྫོགས་པའི་སངས་རྒྱས་བཅོམ་ལྡན་འདས་ཞེས་པ་སྟེ། སྐུའི་ཡོན་
ཏན་གཙོ་བོར་གྱུར་པ་རྣམ་སྣང་ཡང་རྒྱུད་ཀྱི་སྟོན་པ་འདི་ལ་ལྡན་ཞེས་པའོ། །དེ་
བཞིན་དུ་སྟོན་པ་མི་བསྐྱོད་པ་ཡང་འདི་ལ་ལྡན་ཞེས་པ་ལ་སོགས་པ་བསྒྲེས་ནས་
ཤེས་སོ། །དེ་ལ་རྫོགས་པའི་སངས་རྒྱས་ནི་རང་གི་དོན་དང་གཞན་གྱི་དོན་མ་
228-23



མེས་པོའི་ཤུལ་བཞག་ལས། རྟོག་སློབ་བརྒྱུད་དང་བཅས་པའི་གསུང་འབུམ། ༼༧༽
ལུས་ པར་ རྫོགས་ པའི་དོན་ གྱིས་ནི་ རྫོགས་ པའི་ སངས་ རྒྱས་ སོ། །བཅོམ་ལྡན་
འདས་ནི་གཞོམ་བྱ་བདུད་བཞི་བཅོམ་ཞིང་འཇོམས་བྱེད་སྐལ་པ་ཕུན་སུམ་ཚོགས་
པ་དྲུག་དང་ལྡན་པ་སྟེ། རྣམ་སྣང་འདི་ཡི་ཡོན་ཏན་ཡང་རྒྱུད་ཀྱི་སྟོན་པ་འདི་ལ་
ལྡན་ནོ། །འགྲོ་བའི་བླ་མ་ནི་སྐུ་གསུང་ཐུགས་ཀྱི་ཡོན་ཏན་གཙོ་བོར་གྱུར་པ་རིན་
ཆེན་འབྱུང་ལྡན་ནོ། །དེ་ལ་ཅིའི་ཕྱིར་ན་འགྲོ་བ་ནི་རིགས་གཅིག་ནས་གཅིག་ཏུ་
འགྲོ་བའི་ཁམས་གསུམ་གྱི་སེམས་ཅན་ནོ། །བླ་མ་ནི་རིན་ཆེན་འབྱུང་ལྡན་ཏེ་འགྲོ་
བ་རྣམས་ཀྱི་བླ་མར་གྱུར་པ་སྟེ། དེ་ཡང་འདི་ལ་ལྡན་ནོ། །དེ་ཡང་དོན་མཉམ་པ་
ཉིད་ཀྱི་ཡེ་ཤེས་རྟགས་རིན་ཆེན་འབྱུང་ལྡན་དེས་སེམས་ཅན་ཐམས་ཅད་ལ་རིན་
པོ་ཆེའི་དབུ་རྒྱན་གྱིས་དབང་བསྐུར་བའི་སྒོ་ནས་སོ། །
སྟོན་པ་ནི་ཐུགས་ཀྱི་ཡོན་ཏན་གཙོ་བོར་གྱུར་པ་མི་བསྐྱོད་པ་ཡང་འདི་ལ་
ལྡན་ནོ། །ཅིའི་ཕྱིར་སྟོན་པ་པོ་ནི་གདུལ་བྱ་ཞེ་སྡང་ཅན་མི་བསྐྱོད་པ་རང་གི་དེ་ཁོ་
ན་ཉིད་མེ་ལོང་ལྟ་བུ་སྟོན་པས་སོ། །དམ་ཚིག་ཆེན་པོ་ནི་བྱང་སེམས་རྡོ་རྗེའི་ཆོས་
ཉིད་སྟོང་པ་དེའོ། །མཁྱེན་པ་ནི་སྣང་བ་མཐའ་ཡས་ཏེ། དེ་ཁོ་ན་ཉིད་སོ་སོར་ཀུན་
ཏུ་རྟོག་པའི་ཡེ་ཤེས་ཀྱིས་ཆོས་ཉིད་སོ་སོ་ཡི་ཆོས་ཅན་སོ་སོར་འབྱེད་པའོ། ། ཆོས་
ཉིད་སྟོང་ཉིད་རྟོགས་ཤིང་མཁྱེན་པས་སོ། །དབང་པོ་བསམ་པ་མཁྱེན་མཆོག་
གིས། །ཞེས་པ་ནི་འཕྲིན་ལས་ཀྱི་ཡོན་ཏན་གཙོ་བོར་གྱུར་པ་དོན་ཡོད་གྲུབ་པ
ཡང་རྒྱུད་ཀྱི་སྟོན་པ་འདི་ལ་ལྡན་ཏེ། དེ་ཡང་དབང་པོ་བསམ་པ་མཁྱེན་པ་ནི་
གདུལ་བྱ་སེམས་ཅན་གྱི་དབང་པོ་རབ་འབྲིང་ཐ་མ་གསུམ་གྱི་བསམ་པ་དེ་ཇི་ལྟ་
བཞིན་དུ་མཁྱེན་ནས། འཕྲིན་ལས་ལ་སྦྱོར་བར་བྱེད་པས་སོ། །མཆོག་གི་ཞེས་པ་
མཇུག་སྡུད་དེ། དེ་ལྟར་ཡེ་ཤེས་ལྔ་ཆོས་ཉིད་སྟོང་པ་ཉིད་དང་དྲུག་གི་ཡོན་ཏན་
228 -24



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དང་ལྡན་པའི་སྟོང་པ་དེ་མཆོག་གོ །དེ་ལྟ་བུའི་སྟོན་པ་དེ་ལ་རྒྱུད་ཆེན་ནས་བཤད་
དུ་གསོལ་ཞེས་པས་གསོལ་བ་འདེབས་པའོ། །
འོ་ན་མཚན་ཉིད་ཇི་ལྟ་བུ་ཞིག་གིས་ཞུས་ཞེ་ན། གཉིས་ཏེ། བརྗོད་བྱ་འཇམ་
དཔལ་ཡེ་ཤེས་སེམས་དཔའི་མཚན་ཉིད་དང་
། རྗོད་བྱེད་འཕགས་པ་འཇམ་དཔལ་
གྱི་མཚན་ ཡང་ དག་ པར་བརྗོད་ པའི་ ཁྱད་ པར་རོ། །དེ་ལས་བརྗོད་ བྱ་འཇམ་
དཔལ་ཡེ་ཤེས་སེམས་དཔའི་མཚན་ཉིད་བསྟན་པ་ནི། ཀྱེ་བཅོམ་ལྡན་འདས་ཞེས་
རྒྱུད་ཀྱི་སྟོན་པ་ལ་བོས་ནས། སྡུད་པ་པོ་བདག་གིས་བསམ་པ་བརྟན་པོས་བཟུང་
ཞེས་པས་སྦྱར་རོ། །འོ་ན་བརྗོད་བྱ་ཇི་ལྟ་བུ་ཞིག་འཛིན་ཞེ་ན། ཡེ་ཤེས་སྐུ་ཞེས་པ་
མེ་ལོང་ལྟ་བུའི་ཡེ་ཤེས་སོ། །མེ་ལོང་ལྟ་བུའི་ཡེ་ཤེས་དེ་ཉིད་ཡེ་ཤེས་གསུམ་གྱི་
རྟེན་དུ་གྱུར་པས་ན་གཅིག་ཡེ་ཤེས་སྐུའོ། །
གཙུག་ཏོར་ཆེན་པོ་ནི་མཉམ་པ་ཉིད་ཀྱི་ཡེ་ཤེས་ཏེ། མཉམ་པ་ཉིད་ཀྱི་ཡེ་
ཤེས་ནང་རྟགས་ཕྱིར་ཤར་བ་ནི། དེ་བཞིན་གཤེགས་པ་ཐམས་ཅད་ཀྱི་དབུའི་
གཙུག་ཏོར་གྱེན་དུ་ཅུང་ཟད་འབུར་བས་ན་གཙུག་ཏོར་ཆེན་པོའོ། །ཚིག་གི་བདག་
ནི་སོ་སོར་རྟོག་པའི་ཡེ་ཤེས་ཏེ་དེས་ཆོས་ཅན་སོ་སོར་ཕྱེ་ནས། ཆོས་ཉིད་སྟོང་པ་
ཉིད་དུ་མཁྱེན་པས་ན་ཚིག་རྣམས་ཀྱི་མངའ་བདག་ཏུ་གྱུར་པས་སོ། །ཡེ་ཤེས་སྐུ་
སྟེ་ནི་བྱ་བ་གྲུབ་པའི་ཡེ་ཤེས་སོ། །དེས་སྐུ་སྣ་ཚོགས་སུ་སྤྲུལ་པས་ནའོ། །འོ་ན་ཡེ་
ཤེས་སྐུ་འདྲ་བ་ལ་གོང་མ་མེ་ལོང་ལྟ་བུ་ལ་བཤད། འདི་བྱ་བ་གྲུབ་པ་ལ་བཤད་པ་
ལ་ཅིའི་ཕྱིར་བྱས་པ་ལ། གོང་རྟེན་བྱེད་པའི་ངོས་ནས་ཡིན། འདི་དངོས་སུ་སྤྲུལ་
ནས་སེམས་ཅན་གྱི་དོན་བྱེད་པའོ། །རང་བྱུང་ནི་ཆོས་ཀྱི་དབྱིངས་ཀྱི་ཡེ་ཤེས་ཏེ།
དེ་ཡང་རྒྱུ་སྟོང་ཉིད། ལམ་སྟོང་ཉིད། འབྲས་བུ་སྟོང་ཉིད་དོ། །དེ་ཆོས་ཀྱི་དབྱིངས་
228 25



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ན༽
ལས་བྱུང་བས་རང་བྱུང་ངོ༌
། །དེ་ལྟར་རྣམ་སྣང་མངོན་པར་བྱང་ཆུབ་པ་ལས། ཀུན་
ཏུ་བཟང་པོའི་ཡེ་ཤེས་ནི། །བདག་ཉིད་ཡོངས་སུ་འབྱུང་བའོ་ཞེས་སོ། །དེ་ལྟར་ན་
ཡེ་ཤེས་ལྔའོ། །འཇམ་དཔལ་ཡེ་ཤེས་སེམས་དཔའི་ཞེས་པ་ལ། འཇམ་དཔལ་སྤྱི་
དང་བྱེ་བྲག་གཉིས་ཏེ། སྤྱི་ནི་འཇམ་དཔལ་ནི་འཇམ་ཞིང་མཉེན་པའི་ཆོས་ཀྱི་
སྐུའོ། །དཔལ་ནི་ལེགས་པའི་ཡོན་ཏན་ཐམས་ཅད་སྟེར་བས་གཟུགས་སྐུ་རྣམ་པ་
གཉིས་སོ། །དེ་ལྟར་ན་སྐུ་གསུམ་ཡེ་ཤེས་རྣམ་པ་ལྔ་དང་ལྡན་པ་ལ་གཅིག་ཡིན་
ཞེས་པའི་ཐ་ཚིག་གོ །བྱེ་བྲག་གི་དབང་དུ་བྱས་ན་གྲུབ་པའི་མཐའ་བཞག་གི་
འཇམ་དཔལ་དང་། དངོས་པོའི་གནས་ལུགས་ཀྱི་འཇམ་དཔལ་ལོ། །དང་པོ་ཉན་
ཐོས་པ་ལ་གྲགས་པའི་འཇམ་དཔལ་དང་
། ཕ་རོལ་དུ་ཕྱིན་པའི་ཐེག་པ་ལ་གྲགས་
པའི་འཇམ་དཔལ་དང་
། བྱ་བའི་རྒྱུད་ལ་གྲགས་པ་དང་
། རྒྱུད་རྣལ་འབྱོར་ལ་
གྲགས་པའི་དང་
། རྣལ་འབྱོར་ཆེན་པོའི་རྒྱུད་ལ་གྲགས་པའི་འཇམ་དཔལ་ལོ། །
དེ་རྣམས་ནི་གྲུབ་མཐའ་དེ་དང་དེ་ལ་གྲགས་པའི་འཇམ་དཔལ་ཏེ། འདིར་འཇམ་
དཔལ་དེ་ལ་མི་ཟེར་ཏེ། འགྲེལ་པ་ནས་འདིར་ས་བཅུའི་དབང་ཕྱུག་གི་བྱང་ཆུབ་
སེམས་དཔའ་ནི་མ་ཡིན་ལ་ཞེས་གསུངས་པས་སོ། །
འདིར་དངོས་པོའི་གནས་ལུགས་ཀྱི་འཇམ་དཔལ་ནི། གཉིས་སུ་མེད་པའི་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བྱ་སྟེ། དེ་ལྟར་ཡང་དོན་བསྡུས་པ་ལས། ཤེས་
རབ་ཕ་རོལ་ཕྱིན་གཉིས་མེད། །ཡེ་ཤེས་དེ་ནི་དེ་བཞིན་གཤེགས་ཞེས་གསུངས་
པའི་ཕྱིར་རོ། །དེ་ལྟར་སྐུ་གསུམ་ཡེ་ཤེས་ལྔ་དང་ལྡན་པ་ལ་ཡེ་ཤེས་སེམས་དཔའ་
ཞེས་བྱ་སྟེ། དེ་ནི་དོན་གྱི་ཡེ་ཤེས་ སེམས་ དཔའོ། །རྟགས་ ཀྱི་ ཡེ་ཤེས་ སེམས་
དཔའ་ལ་ཞལ་དྲུག་པ་ཕྱག་གཉིས་པ་སྐུ་མདོག་དཀར་པོ་ཤུགས་ཀྱིས་ཤེས་པར་
228-26



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བྱའོ། །དེ་ལྟ་བུའི་བརྗོད་བྱ་དེའི་རྗོད་བྱེད་གང་ཞེ་ན། མིང་ནི་ཡང་དག་རྗོད་པའི་
མཆོག་ཞེས་པས་བསྟན་ཏེ། དེ་ཡང་མིང་ནི་ཡོན་ཏན་གྱི་མཚན་ནོ། །ཡང་
།ཡང་དག་པ་
ནི་སྒྲོ་སྐུར་གཉིས་དང་བྲལ་བའོ། །བརྗོད་པ་ནི་བཀླག་ཐབས་གསུམ་ལས་བརྗོད་
བྱའི་དོན་དེ་ རྗོད་བྱེད་ཚིག་གིས་མཚོན་པས་རྗོད་པའོ། །མཆོག་ནི་འཇིག་རྟེན་
ལས་འདས་པའི་ཡོན་ཏན་ཐམས་ཅད་འབྱིན་པའོ། །རྗོད་བྱེད་དེའི་ཁྱད་པར་ཇི་ལྟ་
བུ་ཞེ་ན། ཁྱད་པར་བཞིས་སྟོན་པ་ལས། དང་པོ་ཟབ་པ་དང་རྒྱ་ཆེ་བ་ལས་ཁྱད་
པར་དུ་བྱས་པ་ནི། དོན་ཟབ་དོན་སོགས་ཚིག་གཉིས་ཀྱིས་སྟོན་ཏེ། དེ་ལ་ཟབ་པ་
དང་རྒྱ་ཆེ་བའི་དབྱེ་བ་དང་
། གཏན་ཚིགས་དང་
། མཚན་གྱི་ལས་དང་གསུམ་མོ། །
དེ་ཡང་དོན་ཟབ་དོན་ནི་རྒྱ་ཆེ་ཞིང་ཞེས་པས་བསྟན་ཏེ། དེ་ལ་རང་བཞིན་རྒྱུའི་
འཇམ་དཔལ་དང་། སྒོམ་པ་ལམ་གྱི་དང་
། འབྲས་བུ་མངོན་དུ་གྱུར་པའི་གཉིས་
སུ་སྦྱར་ཏེ། དེ་ ཡང་ རྒྱུའི་ འཇམ་ དཔལ་ གྱི་དབང་དུ་ན། དོན་ཟབ་ལ་ཆོས་ཀྱི་
དབྱིངས་སྟོང་པ་ཉིད་དོ། །
དོན་རྒྱ་ཆེ་བ་རྣམ་པ་སྣ་ཚོགས་ཅིར་ཡང་སྣང་ལ། སྒོམ་པ་ལམ་གྱི་དབང་
དུ་ན། དོན་ཟབ་རྫོགས་རིམ་ཟབ་མོའི་དོན་དེ། དོན་རྒྱ་ཆེ་བ་བསྐྱེད་རིམ་དཀྱིལ་
འཁོར་རིགས་བདུན་པོ་སྟེ། འབྲས་བུ་མངོན་དུ་གྱུར་པའི་དབང་དུ་ན། དོན་ཟབ་
པ་ཆོས་ཀྱི་སྐུ་སྟོང་ཉིད་སྤྲོས་བྲལ་དོན་རྒྱ་ཆེ་བ་དེ་ལས་གཟུགས་སྐུ་གཉིས་ཀྱིས་
སེམས་ཅན་གྱི་དོན་བྱེད་པའོ། །དོན་ཆེན་མཚུངས་མེད་ཀྱིས་གཏན་ཚིགས་སྟོན།
ཅིའི་ཕྱིར་ཟབ་པ་དང་
། ཅིའི་ཕྱིར་རྒྱ་ཆེ་བ་དང་། དེ་ལ་ཡང་གསུམ་ལས། དང་པོ་
རྒྱུའི་འཇམ་དཔལ་གྱི་དབང་དུ་བྱས་ན་རྣམ་པ་སྣ་ཚོགས་ཅིར་ཡང་སྣང་བ་སྟེ། ཅིའི་
ཕྱིར་ཟབ་ན། ཆོས་ཀྱི་དབྱིངས་སྟོང་ཉིད་ཡིན་པས་མཚུངས་མེད་དོ། །
228 -27



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡༽
ལམ་གྱི་དབང་དུ་ན། དོན་ཆེན་བསྐྱེད་རིམ་བདུན་གྱིས་གདུལ་བྱ་རིགས་
བདུན་གྱི་དོན་བྱེད་པས་སོ། །མཚུངས་མེད་རྫོགས་པའི་ རིམ་པ་ཟབ་མོའི་དོན་
དང་། གཞན་མཚུངས་པའམ་འདྲ་བ་མེད་པས་སོ། །འབྲས་བུའི་དབང་དུ་བྱས་ན།
དོན་ཆེན་གཟུགས་སྐུ་གཉིས་ཀྱིས་གདུལ་བྱ་སེམས་ཅན་ཐམས་ཅད་ཀྱི་དོན་ཆེན་
པོ་བྱེད། མཚུངས་མེད་ཆོས་སྐུ་དེ་དང་གཞན་འདྲ་བའམ་མཚུངས་པ་མེད་པས་སོ། །
ད་ནི་མཚན་གྱི་ལས་ནི། རབ་ཞི་བ་ཞེས་པ་སྟེ། སྤྲོས་མེད་དེས་མཚན་མའི་རྣམ་
རྟོག་ཐམས་ཅད་ཞི་བར་བྱེད་པའོ། །
ད་ནི་ཁྱད་པར་གཉིས་པ་དུས་གསུམ་དུ་དགེ་བས་ཁྱད་པར་བྱས་པ་ནི།
ཐོག་མ་བར་དང་མཐར་དགེ་བ་ཞེས་པ་དེ་ལ། ཐོག་མར་ཡང་ཆོས་ཐམས་ཅད་སྐྱེ་
མེད་ལས་བྱུང་
། བར་དུ་དགེ་སྟེ་ཆོས་ཐམས་ཅད་སྐྱེ་མེད་དུ་གནས། ཐ་མར་དགེ་
སྟེ་ཆོས་ཐམས་ཅད་སྐྱེ་བ་མེད་པའི་དོན་ཅན་དུ་ནུབ་པའོ། །ལམ་གྱི་དབང་དུ་ཐོག་
མར་དགེ །དང་ པོར་ཆོས་ཐོས་ པས་ སེམས་ སྤྲོ། བར་དུ་དགེ་བ་བསམས་པས་
སེམས་ཚིམས། ཐ་མར་དགེ་བ་བསྒོམས་པས་ཏིང་ངེ་འཛིན་ལས་སུ་རུང་བས་
ལུས་སེམས་སྦྱངས་པ་ཐོབ། འབྲས་བུའི་དབང་དུ་ཐོག་མར་དགེ་བ་ཆོས་སྐུ། བར་
དུ་དགེ་བ་ལོངས་སྐུ། ཐ་མར་དགེ་བ་དེ་ལས་སྤྲུལ་སྐུ་འབྱུང་བའོ། །
ད་ནི་ཁྱད་པར་གསུམ་པ་དུས་གསུམ་གྱི་སངས་རྒྱས་ཀྱིས་གསུངས་པས་
ཁྱད་པར་དུ་བྱས་པ་ནི། འདས་པའི་སངས་རྒྱས་གསེར་ཐུབ་ལ་སོགས་པས་ཀྱང་
འདི་གསུངས། མ་འོངས་པའི་ བྱམས་པ་ལ་སོགས་ པས་ ཀྱང་འདི་གསུང་བར་
འགྱུར། ད་ལྟར་གྱི་ཤཱཀྱ་ཐུབ་པས་ཀྱང་ཡང་ནས་ཡང་དུ་གསུངས་ཞེས་སོ། །
ད་ནི་ཁྱད་པར་བཞི་པ་རྩ་བའི་རྒྱུད་སྒྱུ་འཕྲུལ་དྲྭ་བའི་རྡོ་རྗེའི་གླུ་བླངས་པ་
228 --28



འཇམ་དཔལ་གྱི་མཚན་ཡང་དག་པར་
ང་དག་པར་བརྗོད་པའི་འགྲེལ་པ།
ལས་ཁྱད་པར་དུ་བྱས་པ་ནི། རྒྱུད་ཆེན་ནི་རྩ་བའི་རྒྱུད་དོ། །དེའི་མིང་སྒྱུ་འཕྲུལ་དྲྭ་
བ་སྟེ། ཁྲི་དྲུག་སྟོང་པའི་རྒྱུད་དོ། །ལས་ནི་རྒྱུད་དེ་ལས་སོ། །དེ་གླུར་བླངས་ཞེས་
པར་སྦྱར་རོ། །གླུ་ཞེས་པ་ནི་རྡོ་རྗེའི་གླུའོ། །གླུ་དེའི་གོ་བ་ནི་ཚིག་གཅིག་ལ་དོན་སྣ་
ཚོགས་སུ་འགྲོ་བས་རྡོ་རྗེའི་གླུའོ། །འོ་ན་གང་གིས་གླུར་བླངས་ན། དེའི་འཁོར་རྡོ་
རྗེ་འཆང་ཆེན་པོ་གསང་སྔགས་ཀྱི་དོན་འཛིན་པ་རྣམས་ཀྱིས་སོ། །འོ་ན་གཅིག་
པུའམ་ཞེ་ན། འཁོར་དཔག་ཏུ་མེད་པ་རྣམས་ཀྱིས་དགའ་བཞིན་སྤྲོ་བཞིན་དུ་གླུར་
བླངས་པ་དེ་བཤད་དུ་གསོལ་ཞེས་སོ། །
བདག་གིས་གཟུང་བར་ཁས་བླངས་པ་ལ་གསུམ་ལས། དང་པོ་དགོས་
པའི་ཁྱད་པར་ནི། ཀྱེ་མགོན་པོ་ཞེས་སྡུད་པ་པོས་རྒྱུད་ཀྱི་སྟོན་པ་ལ་བོས་པ།
རྫོགས་པའི་སངས་རྒྱས་ཀུན་ནི་རང་དོན་དང་གཞན་དོན་མ་ལུས་པར་རྫོགས་
པས་ནའོ། །སངས་རྒྱས་ནི་ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་སྤངས་
ནས་གཉིས་མེད་ཀྱི་ཡེ་ཤེས་སངས་རྒྱས་པའོ། །ཀུན་གྱི་ནི་དུས་གསུམ་གྱི་སངས་
རྒྱས་ཞེས་པའི་དོན་ཏོ། །གསང་འཛིན་ནི་མཚན་ཟབ་མོ་གསང་སྔགས་ཀྱི་དོན་
འཛིན་པའི་སྣོད་དུ་གྱུར་པའོ། །བདག་ཞེས་སྡུད་པ་པོས་ཕྱག་ན་རྡོ་རྗེ་བདག་ཁོ་ན་
སྣོད་དུ་གྱུར་པའི་ཕྱིར་གཟུང་ངོ༌། །དུས་ཀྱི་ཁྱད་པར་ཇི་ཙམ་དུ་འཛིན་ན། ངེས་
པར་འབྱུང་གི་སྟེ་མི་གནས་པའི་མྱ་ངན་ལས་འདས་པ་མ་ཐོབ་ཀྱི་བར་དུའོ། །
འདི་ ཞེས་ རྒྱུད་ འདིའི་ སྒོ་ ནས། འབྲས་ བུ་ སྐུ་ གསུམ་ ཡེ་ ཤེས་ ལྔ་ མ་ ཐོབ་ཀྱི་
བར་དུ་གཟུང་། བསམ་པའི་ཁྱད་པར་ཅི་ཞེ་ན། བདག་སྡུད་པ་པོ་བསམ་པ་བརྟན་
པོས་བཟུང་སྟེ་ཐེ་ཚོམ་མེད་པར་མི་འགྱུར་བར་གཟུང་ཞེས་པའོ། །གཞན་ལ་མི་
བཤད་དམ་ཞེ་ན། སེམས་ཅན་རྣམས་ལ་བཤད་པར་འཚལ་ཞེས་སོ། །
228-29



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༡༽
བ་ལས་ཞེས་པ་ལ་སོགས་པས་རང་གཞན་གཉིས་ཀྱི་དོན་དུ་ཐམས་ཅད་ཁུ་དི་རེ་
གསོལ་བ་འདེབས་པའི་ཐ་ཚིག་གོ །དེ་ལྟར་ལེའུ་དེ་ལ་དོན་བཞི་ཡོད་པ་ལས།
དགོས་ པའི་དོན་དང་
། བསྡུས་པའི་དོན་དང་
། ཚིག་གི་དོན་དང་གསུམ་བཤད་
ནས། མན་ངག་གི་དོན་གསང་ལྡན་མར་སྟ་གོན་ལ་གནས་པའི་སྔོན་རོལ་དུ་ས་
གཞི་རྡོ་རྗེའི་རང་བཞིན་དུ་བྱེད་པའི་དུས་སུ། སློབ་དཔོན་དཀྱིལ་འཁོར་གྱི་སྟེགས་
བུའི་སྟེང་ན་ལྷ་ལྔ་བཅུ་རྩ་གསུམ་གྱི་ང་རྒྱལ་དང་ལྡན་པས་བཟླས་པ་བྱེད་པ་ལ།
སློབ་མ་དང་པོའི་སངས་རྒྱས་ཀྱི་ང་རྒྱལ་དང་ལྡན་པ་བཞིས་ཕྱོགས་བཞི་ནས་
མཆོད་ པ་ རྣམས་ ཀྱིས་མཆོད། བསྟོད་ པ་ རྣམས་ ཀྱིས་བསྟོད་ནས། རྒྱུད་ཆེན་སྒྱུ་
འཕྲུལ་དྲྭ་བ་ལས་ཞེས་པས་གསོལ་བ་འདེབས་སོ། །ལེའུ་དེའི་གཞུང་གི་ཚད་ནི་
ཚིགས་སུ་བཅད་པ་བཅུ་དྲུག་གོ །འཕགས་པ་འཇམ་དཔལ་གྱི་ཏི་ཀ་ལས། ལེའུ་
དང་པོའི་བཤད་པའོ།།
ད་ནི་ལེའུ་གཉིས་པ་ལ་དོན་བཞི་ལས། དང་པོ་དགོས་པའི་དོན་ལ་ཉན་པ་
པོ་རྣམས་ལ་ཉན་པའི་སྐྱོན་གསུམ་དང་བྲལ་བར་གྱིས་ལ་ཉོན་ཅིག་པའོ། །བསྡུས་
པའི་དོན་ལ་བཞི་ལས། དང་པོ་གང་གིས་གསུངས་པ་ནི། དེ་ནས་ཞེས་པའི་ཚིག་
གཉིས་ཀྱིས་བསྟན། །ཚིག་གི་དོན་ལ་དེ་ནས་ཞེས་པ་ནི་སྤྱིར་ཚིག་སྐོར་གསུམ་
ལས་འདིར་སྡུད་པ་པོས་མཚམས་སྦྱར་བའི་ཚིག་གོ །བཅོམ་ལྡན་འདས་ནི་གོང་
དང་འདྲའོ། །ཤཱཀྱ་ནི་རྒྱལ་པོ་ཤཱཀྱའི་རིགས་སུ་སྐྱེ་བ་བཞེས་པ་ལ་བྱ་ལ། ཐུབ་པ་
ནི་སྐུ་གསུང་ཐུགས་ཀྱི་མི་དགེ་བ་བཅུ་བསྲུང་དུ་མེད་པའི་ངང་དུ་ཐུབ་པའོ། །ཡང་
ན་ཤཱཀྱ་ནི་རྒྱལ་པོ་ཤཱཀྱའི་རིགས་སུ་སྐྱེ་བ་བཞེས་པ། ཐུབ་པ་ནི་རྒྱལ་པོ་ཤཱཀྱའི་
རིགས་ཀྱི་བསྲུང་ བྱ་ཐུབ་ པའོ། །རྫོགས་པའི་སངས་རྒྱས་ནི་ རང་ གི་དོན་དང་
11
228 32



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གཞན་གྱི་དོན་མ་ལུས་པར་རྫོགས་པས་ནའོ། །ཡང་ན་སྒྲིབ་པ་གཉིས་སྤངས་ཤིང་
གཉིས་སུ་མེད་པའི་ཡེ་ཤེས་རྒྱས་པས་ན་ཉན་ཐོས་དང་རང་རྒྱལ་བ་ལས་ཁྱད་པར་
བྱས་པའོ། །རྐང་གཉིས་ཞེས་པ་ལྷ་དང་མི་གཉིས་སོ། །
འོ་ན་རྒྱུད་ཀྱི་སྟོན་པ་དེ་ལྷ་དང་མི་ལྟ་བུ་ཡིན་ནམ་ཞེ་ན། མཆོག་སྟེ།
མཛེས་པའི་སྐུ་དང༌། གསུང་དང་ཐུགས་ཀྱིས་སོ། །དེ་ལ་མཛེས་པའི་སྐུས་མཆོག་
ཏུ་གྱུར་ཏེ། མཚན་བཟང་པོ་སུམ་ཅུ་རྩ་གཉིས་དང་
། དཔེ་བྱད་བཟང་པོ་བརྒྱད་
ཅུས་བརྒྱན་པའོ། །མཛེས་པ་གསུང་གི་མཆོག་ཏུ་གྱུར་ཏེ། གསུང་དབྱངས་ཡན་
ལག་དྲུག་ཅུ་ལ་སོགས་པ་མངའ་བས་སོ། །མཛེས་པའི་ཐུགས་ཀྱིས་མཆོག་ཏུ་གྱུར་
ཏེ། ཤེས་བྱ་ཇི་ལྟ་བ་དང་ཇི་སྙེད་པའི་དོན་མཁྱེན་པས་སོ། །ཚུལ་ལམ་ཐབས་ཇི་
ལྟར་གསུངས་ན། ཉིད་ཀྱི་ཞལ་ནས་ཞེས་པ་ལ་སོགས་པ་ཚིག་དྲུག་གིས་སྟོན་ཏེ།
ཉིད་ཅེས་པ་ཕྱག་ན་རྡོ་རྗེ་དང༌། སྤྱན་རས་གཟིགས་དང་
། ཤཱ་རི་བུ་ལ་སོགས་པ་
བྱིན་གྱིས་བརླབས་ནས་གསུང་དུ་བཅུག་པ་ཡོད་པ་ལས། དེ་མ་ཡིན་ཏེ། བཅོམ་
ལྡན་འདས་ཤཱཀྱ་ཐུབ་པ་ཉིད་ཀྱི་ཞལ་ནས་གསུངས་ཞེས་པའོ། །དེ་ལ་ལྗགས་སྐྱོང་
བར་མཛད་དེ་དང་སྦྱར། ལྗགས་དེ་མཚན་ཉིད་དུ་དང་ལྡན་པ་ཞིག་བརྐྱང་ཞེ་ན།
ལྗགས་བཟང་ བ་ གཅིག་ བརྐྱང་ བར་མཛད། ལྗགས་ རིང་ བ་ ཞིག་ བརྐྱང་ བར་
མཛད། ལྗགས་ཡངས་པ་ཞིག་བརྐྱང་བར་མཛད་དེའོ། །དེ་ལ་ལྗགས་བཟང་བ་ནི་
དུང་གཡས་སུ་འཁྱིལ་པ་ལྟ་བུའོ། །མཚན་བཟང་པོ་སུམ་ཅུ་རྩ་གཉིས་ཡ་གཅིག་
ཡིན་གསུང་
། ཡང་ན་ལྗགས་དེ་ཆོས་ཀྱི་འཁོར་ལོ་རྣམ་པ་གསུམ་བསྐོར་བ་ཡིན་
པས་སོ། །རིང་ཞེས་པ་བཅོམ་ལྡན་འདས་ཀྱི་ལྗགས་དེ་ཡར་ལ་བརྐྱངས་པས་སྨིན་
མཚམས་སུ་སླེབས་པའོ། །ཡང་ན་འོད་ཟེར་གྱི་ཕྲེང་བ་བར་མ་ཆད་པར་འཕྲོ་བས་
228 -33



མེས་པོའི་ཤུལ་བཞག་ལས། རྟོག་སློབ་བརྒྱུད་དང་བཅས་པའི་གསུང་འབུམ། ༼༧༽
སོ། །ཡངས་པ་ནི་བཅོམ་ལྡན་འདས་ཀྱི་ལྗགས་བརྐྱང་པའི་དུས་སུ་ཞལ་རས་ཀྱི་ངོ་
བཞིན་ཁེབས་པའོ། །
ཡང་ན་ལྗགས་དེ་ལས་འོད་ཟེར་གྱི་ཕྲེང་བ་ཕྱོགས་བཅུར་ཁྱབ་པར་སྤྲོ་
བའོ། །དེ་ལྟ་བུའི་ལྗགས་དེ་བརྐྱངས་ནས་ཅི་མཛད་ཞེ་ན། འཛུམ་པ་བསྟན་ནས་
ཞེས་སྦྱར། འོ་ན་འཛུམ་པ་དེ་ཁྱད་པར་དུ་དང་ལྡན་པ་ཡིན་ན། ཁྱད་པར་གསུམ་
ལས་དང་པོ་འཇིག་རྟེན་གསུམ་པོ་སྣང་བར་བྱེད་པའི་འཛུམ་པའི་ཁྱད་པར་ནི། དེ་
ལ་འཇིག་རྟེན་གསུམ་པོ་ནི་ས་འོག་ས་སྟེང་ས་བླའི་འཇིག་རྟེན་ནོ། །སྣང་བྱེད་ཅིང་
ཞེས་པ་ནི་འཇིག་རྟེན་གསུམ་པོ་འོད་ཟེར་དེས་གསལ་བར་བྱེད་ཅིང་
། འཇིག་རྟེན་
གྱི་ཁམས་གཡོས་ རབ་ཏུ་གཡོས། ལྡེག་རབ་ཏུ་ལྡེག་པར་བྱ་སྟེ། ལག་ན་རྡོ་རྗེ་
སྟོབས་པོ་ཆེ། །གསང་དབང་ལ་ནི་སླར་གསུངས་པ། །ཞེས་པར་འབྲེལ་ལོ། །དེ་
ནི་འཛུམ་པའི་ཁྱད་པར་གཉིས་ལ། བདུད་བཞིའི་དགྲ་རྣམས་གདུལ་བྱེད་པའི་
ཁྱད་པར་ནི། བདུད་ཞེས་ པ་ནི་ཉོན་མོངས་པའི་བདུད་ ལ་ སོགས་པ་སྟེ། ཉོན་
མོངས་པའི་བདུད་དང་། ཕུང་པོའི་བདུད་དང་
། འཆི་བདག་ གི་དང་། ལྷའི་བུའི་
བདུད་དང་བཞིའོ། །དགྲ་ཞེས་པ་ནི་འཇིག་རྟེན་ན་སྲོག་གཅོད་པར་བྱེད་པ་དང་།
ནོར་འཕྲོག་པར་བྱེད་པ་ལ་དགྲ་ཟེར་ལ། དཔེ་དེ་བཞིན་དུ་བདུད་བཞི་པོ་དེས་
དགེ་བའི་ནོར་འཕྲོག་ཅིང་ཐར་པའི་སྲོག་གཅོད་པར་བྱེད་པས་སོ། །འདུལ་བྱེད་པ་
ནི་བཅོམ་ལྡན་འདས་ཀྱི་ལྗགས་ཀྱི་དབང་པོ་ལས་འོད་ཟེར་འཕྲོས་ནས་བདུད་
བཞི་པོ་འདུལ་བར་བྱེད་པས་སོ། །
ཁྱད་པར་གསུམ་པ་སེམས་ཅན་རྣམས་ཀྱི་ངན་སོང་གསུམ་སྦྱོང་བར་བྱེད་
པ་ནི། སེམས་ཅན་རྣམས་ཀྱི་ནི་ཁམས་གསུམ་གྱིའོ། །ངན་སོང་གསུམ་ནི་དམྱལ་
228 -34



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བ་ཡི་དྭགས་ བྱོལ་སོང་ངོ༌
། །སྦྱོང་བར་བྱེད་པ་ནི་གཉིས་ཏེ། རྒྱུ་སྦྱོང་བ་དང་
།
འབྲས་ བུ་ སྦྱོང་ བའོ། །དང་པོ་ནི། རང་གི་རྒྱུད་ལ་མི་དགེ་བ་བཅུས་ ངན་ སོང་
གསུམ་དུ་སྐྱེ་བར་བྱེད་པ་ལས་རང་གི་རྒྱུད་ལ་བསགས་ནས་ཚེ་ཕྱི་མ་ལ་ངན་སོང་
གསུམ་དུ་སྐྱེ་བར་བྱེད་པ་དེ་སྦྱོང་
། འབྲས་བུ་སྦྱོང་བ་ནི་ངན་སོང་གསུམ་དུ་སྐྱེས་
ཟིན་པ་དེ་སྦྱོང་བའོ། །དེ་ལྟར་འཛུམ་པ་དེ་ཡང་ཆོས་གསུང་བའི་རྟགས་ཡིན་ཏེ།
སྤྱིར་ཆོས་གསུང་བའི་རྟགས་གསུམ། འཛུམ་པ་དང་གཟིགས་པ་དང་
། འོད་ཟེར་
གྱིས་བསྐུལ་བ་དང་གསུམ་མོ། །དེ་ལས་རྒྱལ་བའི་ཡུམ་ཉི་ཁྲི་གསུང་པའི་དུས་སུ་
གསུམ་ཀ་མཛད་གསུང་
། རྩ་བའི་རྒྱུད་ལ་རྟགས་གཉིས་མཛད་དེ། མཛུམ་པ་དང་།
གཟིགས་པའོ། །དེ་ལ་རྒྱུད་འདི་མཛུམ་པ་བསྟན་ནས་ཆོས་གསུངས། འཛུམ་པ་དེ་
གཞིར་བཞག་ནས་སྐུའི་བ་སྤུ་ལས་འོད་ཟེར་སྤྲོ་བ་དང་། ཡན་ལག་དང་ཉིང་ལག་
ལས་འོད་སྤྲོ་བ་དང་། ལྗགས་ཀྱི་དབང་པོ་ལས། རང་བཞིན་གྱི་འོད་འདོམ་གང་
བ་ལས་འོད་སྤྲོའམ་བྱས་པ་ལས། འདིར་ལྗགས་ཀྱི་དབང་པོ་ལས་འོད་སྤྲོས་ནས་
ཆོས་གསུངས་ཞེས་སོ། །གསུང་གི་ཁྱད་པར་ཅི་འདྲ་བ་གཉིས་ཀྱིས་གསུངས་ན།
ཚངས་པའི་གསུང་ནི་ཅེས་པ་དཔེ་སྟེ། དཔེར་ན་ལྷ་ཚངས་པ་ལ་གསུང་སྙན་ལ་ཆེ་
བ་ཡོད་པ་བཞིན་དུ། བཅོམ་ལྡན་འདས་ལ་ཡང་ངོ༌
། །
ཡང་ན་སྒྲིབ་པ་གཉིས་དག་ཅིང་ཚངས་པས་ན། བཅོམ་ལྡན་འདས་ལ་
ཚངས་ པའི་ གསུང་ཞེ་ནའོ། །སྙན་པ་ནི་མཉན་ན་བདེ་བ་སྟེ། འཁོར་རྣམས་ལ་
ཟག་པ་མེད་པའི་བདེ་བ་སྐྱེད་པས་སོ། །དེ་ལ་ཚངས་པའི་གསུང་ལ་གཉིས་ཏེ། ཆེ་
བའི་གསུང་དང་། ཡོན་ཏན་ཆེ་བའོ། །ཆེ་བའི་གསུང་ནི་བཅོམ་ལྡན་འདས་རི་བོ་
བྱ་རྐང་ན་ཆོས་གསུང་ཙ་ན། འཇིག་རྟེན་གྱི་ཁམས་གཞན་དུ་ཡང་ཐོས་ཏེ། དེ་ཡང་
228 -35



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
དྲུང་ན་འདུག་པ་རྣམས་སྒྲ་ཧ་ཅང་ཡང་ཆེས་ནས་མི་བདེ་བ་མེད་པ། འཇིག་རྟེན་གྱི་
ཁམས་གཞན་དུ་ཡང་ཧ་ཅང་ཆུང་ངུ་ཡང་མེད་པར་ཐོས་པའོ། །དེ་ཡང་མོ་གལ་གྱི་
བུས་བཅོམ་ལྡན་འདས་ཀྱི་གསུང་བརྟགས་པའི་ཆེད་དུ་ཤར་ཕྱོགས་མངོན་པར་
དགའ་བའི་བར་ཕྱིན་པས་དགེ་སློང་གཅིག་གི་ལྷུང་བཟེད་ལ་འཛེགས་པས་སེམས་
ཅན་ཆུང་ངུ་ན་གཅིག་ཏུ་མཐོང་ནས་ཤིང་བུས་བོར་བ་ལ། དགྲ་བཅོམ་པ་ཞིག་ན་
རེ་དེ་མ་བོར་ཅིག་དེ་ནི་མོ་གལ་གྱི་བུ་བཅོམ་ལྡན་འདས་ཀྱི་གསུང་རྟོག་ཏུ་འོངས་
པ་ཡིན་ནོ་བྱས་པས་མ་བོར་གསུང་ངོ༌། །དེ་ལྟར་ཡང་མདོ་སྡེ་ཚངས་པ་དྲྭ་བ་ཅན་
ནས། སྟོང་ ཕྲག་ དུ་ མའི་ འཁོར་རྣམས་ ལ། ཚངས་ པའི་བསོད་ནམས་ གསུངས་
པའོ། །དེ་ལྟ་བུ་དེ་ལ་འཇིག་རྟེན་གསུམ་པོ་ཀུན་བཀང་ནས་ཞེས་སོ། །
དེ་ཡང་འཇིག་རྟེན་གསུམ་ནི་ས་འོག་ ས་སྟེང་ས་བླའོ། །ཀུན་བཀང་སྟེ་
ཐམས་ཅད་ཐོས་པའོ། །ཕན་ཡོན་ཆེ་བ་ནི་བཅོམ་ལྡན་འདས་ཀྱི་གསུང་གཅིག་ཁོ་
ན་ལ་གདུལ་བྱ་རྣམས་ཀྱིས་ཐེག་པ་སྣ་ཚོགས་སུ་གོ་བ་སྟེ། མུ་སྟེགས་པ་རྣམས་
ཀྱིས་མུ་སྟེགས་པའི་ཐེག་པར་གོ །དེ་བཞིན་དུ་ཉན་ཐོས། རང་སངས་རྒྱས། ཕ་
རོལ་ཏུ་ ཕྱིན་པ་རྣམས་ ཀྱིས་ ཕ་རོལ་ཏུ་ ཕྱིན་ པའི་ ཐེག་ པར་གོ །དེ་ ཡང་མདོ་སྡེ་
ཚངས་པའི་དྲྭ་བ་ཅན་གྱི་ནང་ནས། སྲིད་པ་མེད་པར་བྱེད་པ་ཡི། །གསུང་གཅིག་
གིས་ནི་སྣ་ཚོགས་བརྗོད། །སོ་སོར་བསྟན་པར་བྱེད་པ་ཡི། །ཇི་ལྟར་སྐྱེ་བ་ཀུན་
ཤེས་པའི། །རྒྱུར་གྱུར་གསལ་བ་རྣམས་བཀོད་པའི། །ཞེས་གསུངས་པའི་ཕྱིར་རོ། །
ནས་ཞེས་པ་ནི་དེ་ལྟ་བུའི་གསུང་དེས། ལག་ན་རྡོ་རྗེ་སྟོབས་པོ་ཆེ། །གསང་དབང་
ལ་ནི་སླར་གསུངས་པ། །ཞེས་སོ། །གང་ལ་གསུངས་ན། ལག་ན་རྡོ་རྗེ་ལ། དེ་ལ་
ལག་ན་རྡོ་རྗེ་ནི་དུས་གསུམ་གྱི་སངས་རྒྱས་ཀྱིས་དབང་བསྐུར་ནས་ཡེ་ཤེས་ཀྱི་རྡོ་
228 ཨཨ36



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རྗེ་རྩེ་ལྔ་པ་ལག་ཏུ་གཏད་པའི་སྒོ་ནས་སོ། །སྟོབས་པོ་ཆེ་ཞེས་པ་ནི་མིང་གི་རྣམ་
གྲངས་ཏེ། དུས་གསུམ་གྱི་མཐུ་སྟོབས་ཀྱི་བདག་པོར་དབང་བསྐུར་བའི་སྒོ་ནས་
སོ། །གསང་དབང་ལ་ནི་གདུལ་བྱའི་མིང་འདུལ་བྱེད་ལ་བཏགས་པ་སྟེ། སྡུད་པ་
པོའི་མིང་སྟེ། སླར་གསུངས་པ་ནི་བཅོམ་ལྡན་འདས་ཀྱིས་ངས་བཤད་ཀྱིས་ཞེས་
ཞལ་གྱིས་བཞེས་པའོ། །
ད་ནི་དོན་གྱི་ངོ་བོ་ཇི་ལྟ་བུ་ཞིག་གསུངས་ན། སྙིང་རྗེ་ལ་སོགས་པས་སོ། །
དེ་ལག་ན་རྡོ་རྗེ་ཁྱོད་ལེགས་སོ་ཞེས་སྦྱར་རོ། །གང་གི་སྒོ་ནས་བོས་ན་ལག་ན་རྡོ་
རྗེ་ཞེས་པ་མིང་གིས་དབང་བསྐུར་བའི་སྒོ་ནས་སོ། །ཁྱོད་ལེགས་སོ་ཞེས་པ་སྟེ།
ཀྱེ་ཁྱབ་བདག་བདག་ལ་སྨན་པ་དང་། །ཞེས་པ་ལ་སོགས་པས་རང་གི་དོན་དུ་
གསོལ་བ་འདེབས་པ་ལེགས་སོ། །ཡང་དཔལ་ལྡན་རྡོ་རྗེ་འཆང་
། ཞེས་བོས་ནས།
དཔལ་ནི་ལེགས་པའི་ཡོན་ཏན་སྟེར་བས་དོན་ལ་རྒྱ་ཆེ་བས། རྡོ་རྗེ་འཆང་ཟབ་པ་
ཆོས་ཀྱི་སྐུ། དོན་ལ་སྡུད་པ་པོ་དེ་ཁོ་ན་ཉིད་ཀྱི་དོན་ལ་བསྒོམ་ནས་བོས་པ་ལེགས་
སོ་ཞེས་སོ། །ཉོན་མོངས་པས་ནི་སེམས་དཀྲུགས་ཤིང་ཞེས་པ་ལ་སོགས་ པ་
གཞན་གྱི་དོན་དུ་ཞུ་བ་ལེགས་སོ་ཞེས་སོ། །
འོ་ན་དགོས་པ་ཅིའི་དོན་དུ་ན། འགྲོ་བ་ལ་ཉེ་བར་ཕན་བཏག་པའི་དོན་
དུའོ། ཁྱོད་ཞེས་པ་ནི་སྡུད་པ་པོ་ཁྱོད་ཀྱི་དོན་དུ་རང་དོན་དུ་ཞུ་བ་དེ་འགྲོ་བ་ལ་
ཕན་པའི་དོན་དུ་འདུག །གཞན་དོན་དུ་ཞུ་བ་ཡང་འགྲོ་བ་ལ་ཕན་པའི་དོན་དུ་
ཞུས་པ་དེའོ། །ཡེ་ཤེས་ལུས་ཅན་འཇམ་དཔལ་གྱི་ཞེས་པའི་ཚིག་གཉིས་ཀྱིས་གོང་
གི་བརྗོད་ བྱ་ འཇམ་ དཔལ་ཡེ་ཤེས་ སེམས་ དཔའ་ དང་འབྲེལ་བའི་ རྗོད་བྱེད་
འཕགས་པ་འཇམ་དཔལ་མཚན་ཡང་དག་པར་བརྗོད་པ་ཞུ་ཞེས་པའི་ལན་ཏེ། དེ་
228 -37



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
ལ་ཡེ་ཤེས་ལུས་ཅན་ནི་ཡེ་ཤེས་རྣམ་པ་ལྔ་དབྱེར་མེད་པའོ། །འཇམ་ཆོས་ཀྱི་སྐུ།
དཔལ་ཆོས་སྐུ་ལས་གཟུགས་སྐུ་གཉིས་སུ་བྱུང་ནས་ལེགས་པའི་ཡོན་ཏན་ཐམས་
ཅད་སྟེར་བ་སྟེ། དེས་བརྗོད་བྱ་སྐུ་གསུམ་ཡེ་ཤེས་ལྔ་ལྡན་གྱི་ཞུ་བ་དེ་ངས་བཤད་
ཞེས་པའོ། །དེའི་བརྗོད་བྱེད་ནི་མིང་བརྗོད་པའི་ནི་ཞེས་པ་མཚན་ནོ། །དེའི་ཡོན་
ཏན་གྱི་མཚན་དེ་དོན་ཆེན་པོ་དང་ལྡན་པར་བསྟན་ཏོ། །དོན་ལ་རྗོད་བྱེད་ཁྱད་
པར་བཞི་དང་ལྡན་པ་ཞིག་ཞུ་ཟེར་བ་དེ་ངས་བཤད་ཞེས་པའོ། །དེའི་ཕྱིར་ང་ལ་
ཞེས་པ་ཤཱཀ་ཐུབ་ང་ལ། ཉན་པར་བརྩོན་པ་ནི་ཁྱོད་ཉན་པར་སྤྲོ་བར་འདུག་ཞེས་
བྱ་སྟེ། གདུལ་བྱའི་མིང་འདུལ་བྱེད་ལ་བཏགས་པའི་སྒོ་ནས་གསང་བའི་བདག་པོ་
ཞེས་བོས་ནས། རང་དོན་དང་གཞན་དོན་གཉིས་སུ་འདྲི་བ་དེའི་ཕྱིར་ངས་ཞེས་པ་
ཤཱཀྱ་ཐུབ་པ་ངས་སོ། ཁྱོད་ལ་ནི་སྡུད་པ་པོ་ལ། ལེགས་པར་བསྟན་པ་བྱ་ནི། རྒྱུད་
རྒྱས་བསྡུས་གསུམ་ལེགས་པར་བསྟན་པར་བྱ་ཞེས་པའོ། །
ཡང་ན་རང་དོན་དང་གཞན་དོན་གཉིས་ལེགས་པར་བསྟན་པར་བྱ་སྟེ།
དོན་ལ་བརྗོད་བྱ་འཇམ་དཔལ་ཡེ་ཤེས་སེམས་དཔའ་དང་འབྲེལ་བའི་རྗོད་བྱེད་
འཕགས་པ་འཇམ་དཔལ་མཚན་ཡང་དག་པར་བརྗོད་པ་དེ་ཁྱོད་ལ་ལེགས་པར་
བསྟན་པར་བྱ་ཞེས་པའོ། །དེ་ལྟ་བུ་དེའི་དགོས་པ་ནི། འགྲོ་ལ་ཕན་པའི་དོན་དུ་
ཁྱོད་ཞེས་པ་སྟེ། རང་གཞན་གཉིས་སུ་ཞུས་པ་དེ་ཡང་འགྲོ་བའི་དོན་དུ་འདུག་གོ །
འགྲོ་ལ་ཕན་པ་དེའི་རྩ་བ་ནི། སྙིང་རྗེ་ཆེ་དང་ལྡན་གྱུར་པས་ཞེས་པ་རྩ་བ་
མི་དམིགས་པའི་སྙིང་རྗེ་དང་ལྡན་པའོ། །འོ་ན་མཚན་དེའི་དགོས་པ་གང་ཡིན་ཞེ་
ན། དག་པར་བྱེད་ཅིང་སྡིག་སེལ་བ་སྟེ། དག་པར་བྱེད་པ་ནི་རྫོགས་པའི་རིམ་པ་
ཟབ་མོའི་སྒོ་ནས་ཤེས་བྱའི་སྒྲིབ་པ་དེ་དག་པར་བྱེད། སྡིག་སེལ་བ་ནི་བསྐྱེད་པའི་
228 -38



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རིམ་པའི་སྒོ་ནས་ཉོན་མོངས་པའི་སྒྲིབ་པ་སེལ་བ་སྟེ། དེ་ཁྱོད་ལ་བསྟན་གྱིས།
ཁྱོད་ནི་རྩེ་གཅིག་ཡིད་ཀྱིས་ཉོན། །ཞེས་པ་དང་སྦྱར་རོ། ཁྱོད་ནི་སྡུད་པ་པོ་ཕྱག་ན་
རྡོ་རྗེའོ། །
རྩེ་གཅིག་ཡིད་ཀྱིས་ཉོན་ཞེས་པ་ནི། བུམ་པ་ཁ་བུབ་པ་དང་། བུམ་པ་
ཞབས་རྡོལ་བ་དང་
། བུམ་པ་མི་གཙང་བ་དང་གསུམ་གྱི་སྐྱོན་སྤོངས་ལ་ཉོན་ཅིག་
ཞེས་པའོ། །དེ་ལ་བུམ་པ་ཁ་བུབ་པ་ནི་ནང་དུ་བདུད་རྩི་བླུགས་ཀྱང་མི་འགྲོ་བའོ། །
དེ་དང་འདྲ་བར་ཆོས་མི་ཟིན་པར་མ་བྱེད་ཅིག །བུམ་པ་ཞབས་རྡོལ་གྱི་ནང་དུ་
བཅུད་བདུད་རྩི་ཕྱོགས་གཅིག་བླུགས་པ་དེ་འགྲོ་སྟེ། དེའི་ནང་དུ་མི་ཆགས། དེ་
དང་འདྲ་བར་ཆོས་ཟིན་པ་དེ་བརྗེད་པར་མ་བྱེད་ཅིག་པའོ། །བུམ་པ་མི་གཙང་
པའི་ནང་དུ་བཅུད་བདུད་རྩི་བླུགས་ཀྱང་མི་གཙང་བ་དང་འདྲེས་པས་ཅིར་ཡང་མི་
རུང་། དེ་དང་འདྲ་བར་ཆོས་ཟིན་པ་དེ་ཡང་གཞན་དང་མ་འདྲེས་པར་གྱིས་ཤིག་
པའོ། །འོ་ན་སྡུད་པ་པོ་ལ་དགོས་སམ་ཞེ་ན། སྡུད་པ་པོ་ལ་མི་དགོས་ཀྱང་
། འོན་
ཀྱང་མ་འོངས་པའི་ཉན་པ་པོ་ལ་སྐྱོན་དེ་གསུམ་དང་བྲལ་བར་གྱིས་ལ་ཉོན་ཅིག་
ཞེས་པའོ། །དེ་ཡན་ཆད་ཀྱི་ཚིག་རྐང་བཅུ་གཅིག་པོ་དེ་ནི་བཅོམ་ལྡན་འདས་ཀྱི་
གསུངས་དངོས་སོ། །
ད་ནི་བཅོམ་ལྡན་འདས་ཀྱིས་གསུངས་པའི་དོན་དེ་སྡུད་པ་པོས་གཟུང་
བར་ཁས་བླང་བར་བསྟན་པ་ནི། བཅོམ་ལྡན་འདས་ཞེས་བོས་ནས། དེ་ནི་ཞེས་པ་
བཅོམ་ལྡན་འདས་ཀྱིས་ཇི་སྐད་གསུངས་པ་བཞིན་དུ་བགྱིའོ་ཞེས་སོ། །ལེགས་
ཞེས་གསོལ་བ་ནི། བཅོམ་ལྡན་འདས་ལ་ངས་རྒྱུད་རྒྱས་བསྡུས་གསུམ་དུ་ཞུས་པ་
ལེགས་པར་བཤད་དུ་གསོལ། བརྗོད་བྱ་འཇམ་དཔལ་ཡེ་ཤེས་སེམས་དཔའ་སྐུ་
228 -39



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
གསུམ་ཡེ་ཤེས་ལྔ་དང་ལྡན་པ། རྗོད་བྱེད་འཕགས་པ་འཇམ་དཔལ་གྱི་མཚན་
ཡང་དག་པར་བརྗོད་པ་དེ་ལེགས་པར་བཤད་དུ་གསོལ་ཞེས་པའོ། །
ད་ནི་ལེའུ་དེའི་མན་ངག་གི་དོན་ནི། གཤིན་ཚེ་ལས་འདས་པའི་དོན་དུ་
སཙྪ་གདབ་པ་གཟུང་སྟེ། དེ་ཡང་གདབ་པའི་ཐབས་ནི་བགེགས་གཏོར་གྱི་སཙྩའི་
ཆོག་ག་ཤེས། གཞུང་གང་གིས་ཟིན་བཤད་ན། དེ་ནས་བཅོམ་ལྡན་འདས་ཀྱི་ཚིག་
གཉིས་ཀྱིས་རང་དོན་དང་པོ་སངས་རྒྱས་སུ་བསྒོམ་པ་གཟུང༌
། ཉིད་ཀྱི་ཞལ་ནས་
ཀྱི་ཚིག་དྲུག་གིས། གཤིན་ཚེ་ལས་འདས་པ་འི་མིང་བྱང་ངམ་རུས་པ་ལ་ སཙྩ་
གདབ་པའི་དུས་སུ་འབི་འབི་དང་སྐོས་ཕོར་དང་སཙྪ་ལས་འོད་ཟེར་སྤྲོ་བསྡུ་བྱ་བ་
བཟུང་། ཚངས་པའི་གསུང་ནི་སྙན་པ་ཡིས་ཞེས་པ་མན་ཆད་ཀྱིས་མཚན་གྱི་ཡང་
སྙིང་བཟླས་པ་བཟུང་ངོ༌
། །གཞུང་ཚད་ནི་ཚིགས་བཅད་དྲུག་གོ །འཕགས་ པ་
འཇམ་དཔལ་གྱི་ཏི་ཀ་ལས་ལེའུ་གཉིས་པའི་བཤད་པའོ།། །།
ད་ནི་ལེའུ་གསུམ་པ་གཟིགས་པའི་ལེའུ་འདི་ལ་དོན་རྣམ་པ་བཞི་ལས།
དོན་དམ་པའི་དགོས་པའི་དོན་ནི་དོན་དམ་སྐྱེ་མེད་ལས་མ་འདས་ཀྱང་
། ཀུན་
རྫོབ་ཏུ་གདུལ་བྱ་རིགས་རྣམ་པ་བདུན་གདུལ་བའི་དོན་དུ་བསྟན་པ་ཡིན། བསྡུས་
པའི་དོན་ནི་བཞི་སྟེ། གང་གིས་གཟིགས་པ་དང་། གང་ལ་གཟིགས་པ་དང་
། ཚུལ་
ལམ་ཐབས་ ཇི་ ལྟ་བུས་གཟིགས་པ་དང་། གཟིགས་པ་དོན་གྱི་གོ་བའོ། །དེ་ལ་
གཞུང་ལ་གཉིས་ལས་མེད་དེ། མན་ངག་གི་གཉིས་བཅུག་ནས་བཞི་པོ་དེར་བྱེད་
གསུང་ངོ༌། །དེ་ལ་གང་གིས་གཟིགས་ན། དེ་ནས་བཅོམ་ལྡན་ཤཱཀྱ་ཐུབ་ཞེས་པ་ལ་
སོགས་ པ་ བཅོམ་ ལྡན་ ཤཱཀྱ་ཐུབ་ པ་ དེས་ གཟིགས་ སོ། །གང་ ལ་ གཟིགས་ན།
གསང་སྔགས་རིགས་ཆེན་ཐམས་ཅད་དང་ཞེས་པ་མན་ཆད་ལ་གཟིགས་སོ། །
228-40



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཚུལ་ལམ་ཐབས་ཇི་ལྟར་གཟིགས་ན། དོན་དམ་སྐྱེ་མེད་ལས་མ་འདས་ཀྱང་ཀུན་
རྫོབ་ཏུ་གདུལ་བྱ་རིགས་རྣམ་པ་བདུན་གདུལ་བར་བྱ་བའི་དོན་དུ། འདུལ་བྱེད་ཀྱི་
དཀྱིལ་འཁོར་རིགས་བདུན་བཤད་དོ་བར་ཐུགས་ལ་བདོག་པའོ། །
གཟིགས་ པ་དོན་གྱིས་གོ་བ་ནི། གཟིགས་ཞེས་བྱ་སྟེ། ཏིང་ངེ་འཛིན་ལ་
ས་པར་ཞུགས་པ་ཞེས་བྱ་སྟེ། མདོར་ན་བཤད་པར་བྱ་བའི་ཆོས་གཅིག་བློ་ལ་
བདོག་པའོ། །འོ་ན་བཅོམ་ལྡན་འདས་ལ་གཟིགས་དགོངས་ནས་གཟིགས་སམ།
གཟིགས་མི་དགོངས་ཀྱང་གཟིགས་ན། གཟིགས་དགོངས་ནས་གཟིགས་ན། ཐམས་
ཅད་མཁྱེན་པ་མ་ཡིན་པའི་སྐྱོན་འབྱུང་
། མི་དགོངས་ཀྱང་གཟིགས་ན་དོན་མེད་དོ་
ཞེ་ན། བཅོམ་ལྡན་འདས་ལ་གཟིགས་ཅི་དགོས་ཏེ། མ་འོངས་པའི་འཆད་པ་པོ་ལ་
སོགས་པ་རྣམས་ཀྱིས་བརྗོད་པར་བྱ་བའི་དོན་བློ་ལ་ལོང་ལ་ཤོད་ཅིག་སྒོམས་
ཤིག་ཅེས་མ་འོངས་པའི་འཆད་པ་པོ་དང་སྒོམ་པ་པོ་ལ་གདམས་པ་ཡིན་གསུང་
ངོ་
། །
ད་ ནི་ ཚིག་ གི་དོན་དུ་བཤད་ན། གང་ གིས་གཟིགས་པ་ནི། གོང་དང་
འདྲའོ། །གང་ལ་གཟིགས་ན་གསང་སྔགས་རིགས་ཆེན་ཐམས་ཅད་དང་
། །ཞེས་
པ་སྟེ། དེ་ལ་གསང་སྔགས་ནི་གདུལ་བྱ་དུག་ལྔ་ཆ་མཉམ་པའི་ཡིད་དེ་སྡུག་བསྔལ་
ལས་སྐྱོབ་པར་བྱེད་པས་སོ། །རིགས་ནི་གདུལ་བྱའི་ཡིད་མ་ཡིན་པ་ལས་བཟློག
རིག་པའི་ཡེ་ཤེས་རྒྱུད་ལ་སྐྱེད་པར་བྱེད་པས་སོ། །ཆེན་པོ་ནི་རིགས་བསྡུས་པའི་
དཀྱིལ་འཁོར་དེ་ལ་ཆེན་པོ་ཞེས་ཅིའི་ཕྱིར་བྱ་ཞེ་ན། ཐམས་ཅད་དང་ཞེས་པ་སྐུ་
ཐམས་ཅད་ཡེ་ཤེས་ཐམས་ཅད་བསྡུས་པ་ཡིན་པས་སོ། །
དེ་ལྟ་བུའི་རིགས་བསྡུས་དེ་ལ་ཆེར་གཟིགས་ནས་ཞེས་པར་སྦྱར་ཏེ། ཆེར་
228-41



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
གཟིགས་པའི་དོན་གྱི་གོ་བ་ནི། དོན་དམ་སྐྱེ་མེད་ལས་མ་འདས་ཀྱང་
། ཀུན་རྫོབ་
ཏུ་གདུལ་བྱ་དུག་ལྔ་ཆ་མཉམ་པ་དེ་འདུལ་བར་བྱེད་པའི་དོན་དུ་དང་པོ་སྦྱོར་བ།
ཨ་ཨཱ་ཨི་ཨཱི་ཞེས་པ་ནས། ཨ་ར་པ་ཙ་ཡ་ཏེ་ན་མཿཞེས་པའི་བར་དུ་བཤད་དོ་བར་
ཐུགས་ལ་བདོག་གིན་འདུག །འཁོར་རྒྱལ་མཆོག་འདི་ལྟར་སངས་རྒྱས་བཅོམ་
ལྡན་འདས་ཞེས་པ་ནས། ཐེག་པ་ཆེན་པོ་ཚུལ་གྱི་མཆོག་ཞེས་པའི་བར་དུ་བཤད་
དོ་བར་ཐུགས་ལ་བདོག་གིན་འདུག །དེ་བས་ བློ་དམན་པ་རྣམས་ ཀྱི་དོན་དུ་
རིགས་བསྡུས་པའི་འདུད་ཉི་ཤུ་པོ་དེ་བཤད་དོ་བར་ཐུགས་ལ་བདོག་གིན་འདུག །
དེ་རྣམས་བཟུང་བ་ལ་ཕན་ཡོན་ཅི་ཡོད་སྙམ་པ་ལ། འཁོར་ལོ་དང་པོའི་ཡོན་ཏན་
དེ་བཤད་དོ་བར་ཐུགས་ལ་བདོག་གིན་འདུག །དེ་བས་ཀྱང་གང་ཟག་ཤིན་ཏུ་བློ་
དམན་པ་དེ་ལ་རིགས་བསྡུས་པའི་མཚན་གྱི་ཡང་སྙིང་དེ་བཤད་དོ་བར་ཐུགས་ལ་
བདོག་གིན་འདུག །གཟིགས་ཤིང་འདུག །ཏིང་ངེ་འཛིན་ལ་སྙོམས་པར་ཞུགས་
ཀྱིན་འདུག་ཞེས་སོ། །དོན་བཤད་པར་བྱ་བའི་ཆོས་གཅིག་བློ་ལ་བདོག་པའོ། །
གསང་སྔགས་རིགས་སྔགས་འཆང་བའི་རིགས་ཞེས་པ་ཆོས་གཞན་དང་
ལུང་ཙམ་ཞིག་སྒོ་བསྟུན་ན་ལས་ཀྱི་རིགས་ཀྱི་དཀྱིལ་འཁོར་ཟེར། འདི་རང་གི་
དབང་དུ་བྱས་ན་གསང་སྔགས་རིགས་སྔགས་འཆང་བའི་དཀྱིལ་འཁོར་ཞེས་བྱའོ། །
དེ་ལ་གསང་སྔགས་ནི་གདུལ་བྱ་ལེ་ལོ་ཅན་གྱི་ཡིད་དེ་མ་རིག་པ་ལས་བཟློག་ནས་
རིག་པའི་ཡེ་ཤེས་སྐྱེད་པར་བྱེད་པའོ། །འཆང་བ་ཞེས་པ་རྒྱ་གར་སྐད་དུ་དྷ་ར་ཞེས་
པའི་སྒྲས་འཆང་བ་ལ་འགྲོ་གཟུང་བ་ལ་འགྲོ་བ་ལས། འདིར་གཟུངས་མེད་ལ་བྱ་
སྟེ། ཚིག་གི་གཟུངས་དང་
། དོན་གྱི་གཟུངས་དང་
། སྔགས་ཀྱི་གཟུངས་དང་
། ཕྱག་
རྒྱའི་གཟུངས་དང་བཞིའི་བདག་ཉིད་དོ། །རིགས་ཞེས་པ་ལས་ཀྱི་རིགས་ཏེ། དེ་
228 -42



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
/
ལ་ཅིའི་ཕྱིར་ལས་ཀྱི་རིགས་ཏེ། རིགས་ལས་སྐྱེས་པས་ན་རིགས་དང་
། རིགས་
འཛིན་པས་ན་རིགས་ཞེས་བྱའོ། །
དེ་ལ་རིགས་ལས་སྐྱེས་པས་ན་རིགས་ཞེས་བྱ་སྟེ། ལས་ཀྱི་རིགས་ཀྱི་ལྷ་
ཐམས་ཅད་རྡོ་རྗེ་རྒྱ་གྲམ་པ་ལྔ་བཅུ་རྩ་བ་ལས་སྐྱེས་པས་ན་རིགས་སོ། །རིགས་
འཛིན་པས་ན་རིགས་ཏེ། ལས་ཀྱི་རིགས་ཀྱི་གཙོ་བོ་དོན་ཡོད་གྲུབ་པའི་ཕྱག་ན་རྡོ་
རྒྱ་གྲམ་འཛིན་པས་ན་རིགས་སོ། །དེ་ལྟ་བུ་དེ་ནི་ཆེར་གཟིགས་ནས་ཞེས་བྱ་སྟེ།
ཆེར་གཟིགས་བྱ་བའི་གོ་བ་ནི། དོན་དམ་སྐྱེ་མེད་ལས་མ་འདས་ཀྱང་ཀུན་རྫོབ་ཏུ་
གདུལ་བྱ་ལེ་ལོ་ཅན་བྱ་བ་དེ་འདུལ་བའི་དོན་དུ་དང་པོ་སྦྱོར་བ་ལས། ཨ་ཨཱ་ཨི་
ཨཱི་ཞེས་པ་ནས། ཨོཾ་ཛྙཱ་ན་ཀ་ཡ་ཏེ་ན་མཞེས་པའི་བར་དུ་བཤད་དོ་བར་ཐུགས་ལ་
བདོག་གིན་འདུག །དེ་བཞིན་དུ་དཀྱིལ་འཁོར་རྒྱལ་མཆོག་སངས་རྒྱས་ཀུན་གྱིས་
རྟོགས་བྱ་བ་ཞེས་པ་ནས། འཇམ་དཔལ་དཔལ་དང་ལྡན་པའི་མཆོག་ཞེས་པའི་
བར་དུ་བཤད་དོ་བར་ཐུགས་ལ་བདོག་ གིན་འདུག །དེ་བས་ན་གང་ཟག་ བློ་
དམན་པ་རྣམས་ཀྱི་དོན་དུ་ལས་ཀྱི་རིགས་ཀྱི་འདུད་ཚིག་རྐང་པ་བཞི་པོ་དེ་བཤད་
དོ་བར་ཐུགས་ལ་བདོག་གིན་འདུག །དེ་རྣམས་གཟུང་བ་ལ་ཕན་ཡོན་ཅི་ཡོད་
སྙམ་པ་ལ། འཁོར་ལོ་དྲུག་པའི་ཡོན་ཏན་དེ་བཤད་དོ་བར་ཐུགས་ལ་བདོག་གིན་
འདུག ། དེ་བས་ཀྱང་གང་ཟག་ཤིན་ཏུ་བློ་དམན་པ་དེ་ལ་ལས་ཀྱི་རིགས་ཀྱི་མཚན་
གྱི་ཡང་སྙིང་བཤད་དོ་བར་ཐུགས་ལ་བདོག་གིན་འདུག །ཏིང་ངེ་འཛིན་ལ་སྙོམས་
ར་ཞུགས་ཀྱིན་འདུག་ཞེས་བྱའོ། །རིགས་གསུམ་ལ་ནི་རྣམ་པར་གཟིགས་ཞེས་
པ་ནི་ཆོས་གཞན་དང་ལུང་ཙམ་ཞིག་སྒོ་བསྟུན་ན། དེ་བཞིན་གཤེགས་པའི་རིགས་
228 ---43



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡༽
ཀྱི་དཀྱིལ་འཁོར་ཞེས་བྱ། །འདི་རང་གི་དབང་དུ་ནི་རིགས་གསུམ་ལ་ནི་རྣམ་པར་
གཟིགས་པའི་དཀྱིལ་འཁོར་རོ། །དེ་ལ་རིགས་གསུམ་ནི་སྐུའི་རིགས་རྣམ་པར་
སྣང་མཛད། ཐུགས་ཀྱི་རིགས་མི་བསྐྱོད་པ། གསུང་གི་རིགས་སྣང་བ་མཐའ་ཡས་
སོ། །རིགས་གསུམ་པོ་དེ་ཆོས་ཉིད་སྟོང་པ་ཉིད་དུ་རོ་གཅིག་པ་དེ་ཁོ་ན་ཉིད་དོ། །
རྟགས་རྣམ་པར་སྣང་མཛད་དེ། དེ་བཞིན་གཤེགས་པའི་ རིགས་སོ། །དེ་བཞིན་
གཤེགས་པའི་རིགས་དེ་ལ་ཅིའི་ཕྱིར་རིགས་ཞེས་བྱ་ཞེ་ན། རིགས་ལས་སྐྱེས་པས་
འཁོར་ལོ། རིག་པ་འཛིན་པས་འཁོར་ལོ་འཛིན་པའོ། །
རྣམ་པར་གཟིགས་ནི་དེ་ལྟ་བུ་དེ་ལ་ཆེར་གཟིགས་ཏེ། དོན་དམ་སྐྱེ་མེད་
ལས་མ་འདས་ཀྱང་། ཀུན་རྫོབ་ཏུ་གདུལ་བྱ་གཏི་མུག་ཅན་གདུལ་བའི་དོན་དུ་
དང་པོ་སྦྱོར་བ། པྲ་ཛྙཱ་ཛྷ་ན་མུར་ཏ་ཡེ་དང་
། དཀྱིལ་འཁོར་རྒྱལ་མཆོག་ སངས་
རྒྱས་རྣམ་པར་སྣང་མཛད་ཆེ་ནས། རྡོ་ རྗེ་ ལྕགས་ཀྱུ་ཞགས་པ་ཆེའི་བར་དང༌།
འདུད་ཀྱི་ཚིག་རྐང་པ་བཞི་དང་
། འཁོར་ལོ་གཉིས་པའི་ཡོན་ཏན་དང་
། དེ་བཞིན་
གཤེགས་པའི་མཚན་གྱི་ཡང་སྙིང་དེ་རྣམས་བཤད་དོ་སྙམ་ནས་ཐུགས་ལ་བདོག་
པ་ལ་སོགས་པ་གོང་དང་འདྲ། འཇིགས་རྟེན་གཟིགས་པ་འདས་པའི་རིགས་ནི།
འདི་ རང་གིས་མིང་བཏགས། གཞན་དང་ལུང་ཙམ་གཅིག་སྒོ་བསྟུན་ན། པདྨའི་
རིགས་ཀྱི་དལ་ཟེར། དེ་ཡང་འཇིག་རྟེན་གཟིགས་པ་ནི། ཐབས་ ཐུགས་རྗེ་ཆེན་
པོའི་སྤྱན་གྱིས་འཇིག་རྟེན་པ་ལ་གཟིགས་པའོ། །འདས་པ་ནི་ཤེས་རབ་ཀྱི་སྤྱན་
གྱིས་འཇིག་རྟེན་འདས་པ་ལ་གཟིགས་པའོ། །རིགས་ནི་པདྨའི་རིགས་ཏེ། རིགས་
ལས་ སྐྱེས་ པའི་ རིགས་ པའི་ རིགས་ ནི་ པདྨ་ གསུམ་ལས་ སྐྱེས་ པའོ། །རིག་ པ་
འཛིན་པ་ནི་པདྨ་ལྔ་བཅུ་རྩ་གསུམ་འཛིན་པའོ། །
228 ཡཧཡ544



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དེ་ལྟ་བུ་ལ་ཆེར་གཟིགས་པ་ནི། དོན་དམ་སྐྱེ་མེད་ལས་མ་འདས་ཀྱང་
ཀུན་རྫོབ་ཏུ་གདུལ་བྱ། འདོད་ཆགས་ཅན་གདུལ་བའི་དོན་དུ། དང་པོ་སྦྱོར་
བཛྲ་ཏིག་སྣ། ད་ལ་རྒྱལ་མཆོག །ཡང་དག་བདག་མེད་ནས། ཡེ་ཤེས་མེ་ལྕེ་འོད་
འབར་གསལ་གྱི་བར་དང་། དེ་བས་བློ་དམན་པ་ལ་པདྨའི་རིགས་བདུན་དང་། དེ་
རྣམས་གཟུང་བ་ལ་འཁོར་ལོ་བཞི་པའི་ཡོན་ཏན་དང་
། པདྨའི་རིགས་ཀྱི་མཚན་གྱི་
ཡང་སྙིང་དང་
། དེ་རྣམས་བཤད་དེ་བར་ཐག་ལ་རྟོག་པ་གོང་དང་འདྲ། འཇིག་
རྟེན་སྣང་བྱེད་ནི་འདི་རང་གིས་མིང་བཏགས་པ་ཡིན། གཞན་དང་ལུང་ཙམ་སྒོ་
བསྟུན་ན་རྡོ་རྗེ་རིགས་ཀྱི་དྷ་ལ། དེ་ཡང་འཇིག་རྟེན་སྣང་བྱེད་ནི་དེ་ཁོ་ན་ཉིད་མེ་
ལོང་ལྟ་བུའི་ཡེ་ཤེས་ལ་བྱ་སྟེ། དེའི་དཔེ་མེ་ལོང་དང་འདྲ་སྟེ། དེ་ལ་ཆོས་གསུམ་
ལས་དང་པོ་མེ་ལོང་གཡའ་དང་བཅས་པ་ལ་སྐྱེས་པ་དང་བུད་མེད་ཀྱི་གཟུགས་སུ་
སྣང་མི་ནུས། གཉིས་པ་མེ་ལོང་གཡའ་དག་པའི་དུས་ནི་སྐྱེས་པའི་རྩོལ་བའམ་
བུད་མེད་ཀྱིས་མ་ཕྱི་བྱས་པ་དང་འདྲ། གསུམ་ཀ་གཡའ་དག་པ་དེ་ལ་ཡུལ་དང་
དུས་ཀྱི་ས་ཡང་བསྐལ་པའི་གཟུགས་ཐམས་ཅད་དེ་ལ་གསལ་བ་བཞིན་དུ། རང་
གི་ཤེས་པ་ལ་ཡང་དང་པོ་ཉོན་མོངས་པ་དང་བཅས་པའི་དུས་དང་
། ཤེས་རབ་
རྣམ་པ་གསུམ་གྱིས་བློ་སྦྱངས་པས་ཉོན་མོངས་པ་དག་པའི་དུས་དང་དག་པ་དེ་ལ་
གསལ་བ་རྟོག་པ་མེད་པའི་ཆ་ནས་མེ་ལོང་ལྟ་བུའི་ཡེ་ཤེས་ཞེས་བྱ། དེ་ཉིད་ཀྱི་
རྟགས་མི་བསྐྱོད་པའོ། །འཇིག་རྟེན་སྣང་བྱེད་ནི་དེ་ཁོ་ན་ཉིད་དེ་ལ་གསལ་བར་
བྱེད་པས་སོ། །རིགས་ནི་རིགས་ལས་སྐྱེས་པ་རྡོ་ རྗེའི་རིགས་ལས་སོ། །རིག་པ་
འཛིན་པ་རྡོ་རྗེ་འཛིན་པའོ། །ཆེན་པོ་ནི་ཐུགས་ཀྱི་རིགས་ཡིན་པས་སོ། །
དེ་ལ་ཆེར་གཟིགས་པ་ནི་དོན་དམ་སྐྱེ་མེད་ལས་མ་འདས་ཀྱང་། ཀུན་
228-45



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༽
དཔལ་རང་གི་དོན་དུ་སྒྲུབ་པ་དང་
། གཞན་གྱི་དོན་དུ་སྒྲུབ་པའོ། །དེ་ལས་འདིར་
མཚན་རང་གི་དོན་དུ་སྒྲུབ་པ་སྟོན་ཏེ། དེ་ལ་རྒྱ་ཆེ་བའི་དོན་བསྐྱེད་པའི་རིམ་པ་
སྒོམ་པ་དང་། ཟབ་མོའི་དོན་རྫོགས་པའི་རིམ་པའི་སྒོ་ནས་མཚན་རང་གི་དོན་དུ་
སྒྲུབ་པ་ལ་གཉིས་ལས། དང་པོ་བསྐྱེད་པའི་རིམ་པའི་སྒོ་ནས་མཚན་རང་གི་དོན་
དུ་སྒྲུབ་པ་དེ་ལ་གསུམ་སྟེ། སྒོམ་པ་གཙོ་བའི་བསྐྱེད་པའི་རིམ་པ་དང་
། བཟླས་པ་
གཙོ་ བའི་ བསྐྱེད་ པའི་ རིམ་པ་ དང༌། སྦྱིན་སྲེག་ གཙོ་བའི་བ སྐྱེད་ པའི་ རིམ་པ་
གསུམ་ལས། འདིར་བསྒོམ་པ་གཙོ་བའི་བསྐྱེད་པའི་རིམ་པ་སྟོན། དེ་ལ་སྤྱིར་སྒྲུབ་
པ་དང་ཁྱད་པར་དུ་སྒྲུབ་པ་དང༌། བྱེ་བྲག་ཏུ་སྒྲུབ་པ་གསུམ་ལས། འདིར་ཁྱད་
པར་གཙོ་བོར་གསུམ་བརྩེགས་པ་བདུན་གྱིས་སྒྲུབ་ཐབས་སྟོན་ཏེ། །དེ་ལ་ལམ་ཁ་
ལོངས་ཀྱི་མན་ ངག་ཞེས་ཀྱང་བྱའོ། །དེའི་མན་ངག་ནི་འདི་ཡིན་ཏེ་གདུལ་བྱ་
རིགས་བདུན་གྱི་ད་ལར་རིགས་བདུན་དུ་བླ་མ་ལ་དབང་ཐོབ་ནས་དགོན་པ་
གཅིག་ཏུ་སོང་ནས་ཏེ།
དེར་མཎྜལ་དང་མཆོད་པ་ལ་སོགས་པ་བཤམས་པ་དང་
། རིས་སུ་བྲིས་པ་
ལ་སོགས་པའི་རྟེན་ཡང་བཀྲམ་སྟེ། སྲོད་ལ་ཉལ། སྐྱ་རིངས་དང་པོ་ཤར་བའི་
དུས་སུ་འཆག་པ་ཆེ་ཆུང་བྱས་ནས། ཁྲུས་བྱས་ཛམྦྷ་ལ་ལ་ཆུ་སྦྱིན་བྱས་ཏེ། དང་པོ་
སངས་རྒྱས་ཀྱི་ང་རྒྱལ་གྱིས་སྟན་བདེ་བ་ལ་སྒོམ་ཆེན་བདུན་འདུག་སྟེ། རང་གི་
སྙིང་གའི་ཨ་ལས་གསང་སྔགས་རྒྱུད་སྡེ་བཞི་ལས་དྲག་པོའི་ཁྲོ་བོ་སྤྲོས་ཏེ། གདུག་
པ་ཅན་ཐམས་ཅད་ཚར་བཅད། ཚུར་རང་ལ་བསྡུས་པས་རང་ཁྲོ་བོ་མེ་ལྟར་འབར་
གཡས་རྡོ་ རྗེ་ གཡོན་སྡིགས་འཛུབ་ བྱེད་ པ་ མེ་རི་དང་མེ་དཔུང་གི་ནང་ན་
བཞུགས་པར་བསྒོམ་མོ། །དེའི་མིག་གཡས་པར་མཾ་ལས་ཉི་མའི་དལ། གཡོན་པ་
228 ---48



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཊ་ལས་ཟླ་བའི་དལ། མིག་དེ་གཉིས་སུ་རྡོ་རྗེ་འཕྲེད་ཉལ་བ་ལ་ལྟེ་བ་ལ་ཧཱུྃ་གིས་
མཚན་པ། སྨིན་མཚམས་སུ་ཉི་ཟླ་འདྲེས་པའི་སྤྱན་ལ་རྡོ་རྗེ་རྒྱ་གྲམ་ལྟེ་བ་ལས་ཧཱུཾ་
གིས་མཚན་པ་སྒོམ། དེ་ནས་ངག་ཏུ་ཧཱུྃ་ཞེས་བརྗོད་དེ། གཡས་ངོས་སུ་བསྐོར་
གྱིས་བལྟས་པས་གཡས་པའི་ཧཱུྃ་གི་འོད་ཟེར་གྱིས་བགེགས་བསྐྲད། གཡོན་པའི་
སྨིན་མཚམས་ ཀྱི་འོད་ཟེར་ གྱིས་རྡོ་ རྗེའི་རྭ་བ་བྱས་ པར་ བསྒོམ། དེ་བཞིན་དུ་
གཡོན་དུ་བལྟས་པས་གཡོན་པའི་འོད་ཟེར་གྱིས་བགེགས་བསྐྱེད། གཉིས་པས་རྡོ་
རྗེ་རྭ་བའི་འཕྲོ་མཐུད་འོག་ཏུ་བལྟས་པས་འོད་ཆ་གཅིག་གིས་བགེགས་བསྐྲད།
འོད་ཆ་གཉིས་ཀྱིས་རྡོ་རྗེའི་ས་གཞི་བྱས་པར་བསྒོམ། སྟེང་དུ་བལྟས་པས་འོད་ཆ་
གཅིག་ གིས་ བགེགས་བསྐྲད། ཆ་ གཉིས་ ཀྱིས་ སྟེང་དུ་རྡོ་ རྗེའི་གུར་ བྱས་ པར་
བསྒོམ། དེ་ནི་བསྲུང་བ་མདོར་བསྡུས་པ་སྟེ། སྒོམ་ཆེན་བདུན་ཀས་སྒོམ་པའོ། །
དེ་ནས་སྒོམ་ཆེན་བདུན་ཀས་སོ་སོའི་ཡེ་ཤེས་སེམས་དཔའ་ལ་སངས་
རྒྱས་དང་བྱང་ཆུབ་སེམས་དཔས་སྐོར་བ་མདུན་དུ་སྤྱན་དྲངས་པའམ་ཡང་ན་སོ་
སོའི་ད་ལར་སྤྱན་དྲངས་ཏེ། དེ་ ལ་ ཕྱག་བྱ་བ་དང་
། མཆོད་ པ་ དང་། སྡིག་ པ་
བཤགས་པ་དང་། རྗེས་སུ་ཡི་རང་བ་དང༌། ཆོས་ཀྱི་འཁོར་ལོ་བསྐོར་བོ་དང་
། མྱ་
ངན་ལས་མི་འདའ་བར་གསོལ་བ་བཏབ་པ་དང་
། སྐྱབས་སུ་འགྲོ་བ་དང་། ལམ་
བསྟེན་པ་དང་། སེམས་བསྐྱེད་པ་དང་
། དགེ་བའི་རྩ་བའི་བསྔོ་བའོ། །དེ་རྣམས་
སེམས་བསྐྱེད་ཀྱི་སྒོམ་པ་གཙོ་བའི་བཅུ་རྣམ་དག་སྟེ་སྒོམ་ཆེན་བདུན་ཀས་བྱའོ། །
དེ་ནས་སྒོམ་ཆེན་བདུན་ཀས་ལུས་ཀྱིས་ཐལ་མོ་སྦྱར་ཏེ། སངས་རྒྱས་བྱང་ཆུབ་
སེམས་དཔའ་རྣམས་ཞེས་པ་ནས། སེམས་ཅན་མྱ་ངན་འདས་ལ་དགོད་ཞེས་པའི་
བར་དུ་བརྗོད་པས་དེ་ཚེའི་དོན་དྲན་པར་བྱ་བ་ནི་སེམས་བསྐྱེད་སྔོན་དུ་འགྲོ་བས་
22849



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡༽
སྡོམ་ པ་གཟུང་པའོ། །དེ་ནས་ཚོགས་བསགས་པའི་རྟེན་དེ་རང་བཞིན་གྱི་གནས་
སུ་གཤེགས་པར་བསྒོམ། འོད་ཟེར་སྤྲོ་བསྡུས་ རང་སྟོང་པར་བསྒོམ། དེའི་ངང་
ལས་སྒོམ་ཆེན་བདུན་ཀས་རིགས་བསྡུས་ཀྱི་ཡེ་ཤེས་སེམས་དཔའ་བསྒོམ། དེ་
ནས་བྱང་ཆུབ་པ་ལྔ་བསྒོམ་པ་སྟེ། དེ་ཡང་མེ་ལོང་ལྟ་བུའི་ཡེ་ཤེས་སྒོམ་པ་ནི་སྦྱོར་
བོ་ལ་བློ་ཚོལ་འགྲོ་དང་བཅས་པ། དངོས་གཞི་ལ་གསལ་ལ་རྟོག་པ་མེད་པའི་ཆ་
ནས་མེ་ལོང་ལྟ་བུའི་ཡེ་ཤེས་ལ་བློ་འཇོག་གིས་ལྡེམ་གྱིས་འཇོག་པའོ། །རྗེས་ལ་
སེམས་ཅན་ལ་བལྟས་པས་སེམས་ཅན་ལ་དམིགས་པའི་སྙིང་རྗེ་རྒྱུད་ལ་བསྐྱེད་
པའོ། །
དེ་ནས་མཉམ་པ་ཉིད་ཀྱི་ཡེ་ཤེས་སྒོམ་པ་ནི། སྦྱོར་བ་ལ་བློ་ཚོལ་འགྲོ་དང་
བཅོས་པ། དངོས་གཞི་ལ་བདག་དང་སེམས་ཅན་དང་སྣང་སྲིད་ཀྱི་ཆོས་མཉམ་རྒྱུ་
གསུམ་པོ་དེ་མཉམ་པ་སྟོང་པ་ཉིད་དུ་རོ་གཅིག་པར་བསྒོམ། རྗེས་ལ་བདག་ཀྱང་
སྟོང་པ་ཡིན་སེམས་ཅན་ཐམས་ཅད་ཀྱང་སྟོང་པ་ཡིན་སྣང་གྲགས་ཀྱི་ཆོས་ཐམས་
ཅད་ཀྱང་སྟོང་པ་ཡིན་པ་ལ་སེམས་ཅན་རྣམས་ཀྱིས་སྟོང་པར་མ་ཤེས་པ་ལ་
ལ་སྙིང་
རྗེ་རྒྱུད་ལ་བསྐྱེད་པའོ། །དེ་ནས་མཉམ་པ་ཉིད་ཀྱི་ཡེ་ཤེས་སྒོམ་པ་ནི་རྗེས་ལ་ཆོས་
ལ་དམིགས་པའི་སྙིང་རྗེའོ། །
དེ་ནས་སོ་སོར་རྟོག་པའི་ཡེ་ཤེས་སྒོམ་པ་ནི། སྦྱོར་བ་ལ་ཨ་ཀ་རོའི་སྔགས་
བརྗོད་ནས་བློ་ཚོལ་འགྲོ་དང་བཅས་པས་སྔགས་ཀྱི་དོན་བསྒོམ། དངོས་གཞི་ལ་
ཆོས་ཐམས་ཅད་སོ་སོར་ཕྱེ་ནས། ཆོས་ཉིད་སོ་སོར་རྟོག་པའི་སྒོ་ནས་སོ་སོ་ཀུན་ཏུ་
རྟོག་པའི་ཡེ་ཤེས་ལ་བློ་སྤྱི་འཇོག་ཏུ་སྒོམ་པའོ། །རྗེས་ལ་སྙིང་རྗེ་སྐྱེ་བའི་མཁན་
པོ། སྙིང་རྗེ་རང་གི་ངོ་བོ་མི་དམིགས་པའི་དམིགས་པ་མེད་པའི་སྙིང་རྗེ་བསྒོམ།
228 --50



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དེ་ནས་ཆོས་ཀྱི་དབྱིངས་ཀྱི་ཡེ་ཤེས་སྒོམ་པ་ནི། དེ་ལ་སྦྱོར་བ་དང་རྗེས་མེད་དེ། དེ་
ཡང་ཡེ་ཤེས་གོང་མ་གསུམ་སྦྱོར་བ། ཆོས་ཀྱི་དབྱིངས་དངོས་གཞི། བྱ་བ་གྲུབ་པ་
རྗེས་སོ། །
དེ་ཡང་ཡེ་ཤེས་སེམས་དཔར་སྒོམ་པའི་ཡན་ལག་དང་
། ཉིང་ལག་ཐམས་
ཅད་སོ་སོར་ནུབ་པ་ཆོས་ཀྱི་དབྱིངས་སྟོང་པ་ཉིད་ལ་བློ་སྤྱི་འཇོག་ཏུ་བསྒོམ། དེ་
ནས་འབད་རྩོལ་ཅི་ཡང་མི་མངའ་ཡང་སེམས་ཅན་ཐམས་ཅད་ཀྱི་དོན་དུ་ལྷུན་
གྲུབ་དུ་བྱེད་པའི་བྱ་བ་ནན་ཏན་གྱི་ཡེ་ཤེས་བསྒོམ། ཡེ་ཤེས་ལྔ་པོ་དེ་ཡང་རང་གི་
ཤེས་པ་གཉིས་མེད་གཅིག་པོ་དེ་ལས་མ་འདས་ཏེ། ཤེས་པ་གཉིས་མེད་གཅིག་པོ་
དེ་གསལ་ལ་རྟོག་པ་མེད་པའི་ཆ་ནས་མེ་ལོང་ལྟ་བུའི་ཡེ་ཤེས། མཉམ་རྒྱུ་གསུམ་
མཉམ་པ་གཅིག་ཏུ་རོ་གཅིག་པས་མཉམ་པ་ཉིད་ཀྱི་ཡེ་ཤེས། ཆོས་ཅན་སོ་སོར་ཕྱེ་
ནས་ཆོས་ཉིད་སོ་སོར་རྟོག་པའི་སྒོ་ནས། སོ་སོར་རྟོག་པའི་ཡེ་ཤེས། སྟོང་པ་ལ་བློ་
་འཇོག་ཏུ་འཇོག་པས་ཆོས་ཀྱི་དབྱིངས་ཀྱི་ཡེ་ཤེས། འབད་རྩོལ་ཅི་ཡང་མི་
མངའ་ཡང་སེམས་ཅན་གྱི་དོན་བྱེད་པས་བྱ་བ་གྲུབ་པའི་ཡེ་ཤེས། དེ་རྣམས་སྒོམ་
ཆེན་བདུན་ཀས་བསྒོམ། དེ་ནས་དག་པ་འཇིག་རྟེན་པའི་ཡེ་ཤེས་བསྒོམ་སྟེ། དེ་
ཡང་དབེན་ཁང་དང་པོའི་སྒོམ་ཆེན་པའི་སེམས་ཀྱི་ངོ་བོ་ཨཱདཀར་པོ། གཉིས་པ་
ཡང་ཨཱཋདཀར་པོ། གསུམ་པ་ཧཱུཾ་སྔོན་པོ། བཞི་པ་ཤཱི༔དམར་པོ། ལྔ་པ་ཨོ་སེར་པོ།
དྲུག་པ་ཨཱཋལྗང་གུའོ། སྒོམ་ཆེན་བདུན་པ། རང་ཨཱདཀར་པོར་ལྡང་ངོ༌། །
དེ་ནས་སྒོམ་ཆེན་བདུན་ཀས་སོ་སོའི་ས་བོན་ལས་ཡི་གེ་ཧཱུྃ་རེ་རེ་ཆུ་ལ་ཆུ་
བུར་ཆད་པ་བཞིན་དུ་བྱུང་བས་རྡོ་རྗེ་ཆེན་པོ་རེ་རེ་བསྒོམ། དེ་ཡང་ལྟེ་བ་དཀར་བ་
དབུས་ཀྱི་ར་དཀར་པོ། ཤར་ཀྱི་ར་སྔོན་པོ། ལྷོའི་ར་སེར་པོ། ནུབ་ཀྱི་ར་དམར་པོ།
22851



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
བྱང་གི་ར་ལྗང་གུའོ། །ལྟེ་བ་ལ་ཁྲོ་ཞལ་དྲུག་ཡོད་པ། ཡར་ལ་ལྟ་བའི་རྩེ་ལྔ་རིགས་
ལྔ། མར་ལ་ལྟ་བའི་རྩེ་ལྔ་ཡེ་ཤེས་ལྔ། རིགས་ལྔ་དང་ཡེ་ཤེས་ལྔ་རྒྱ་མ་ཆད་པའི་
རྟགས་སུ་བུམ་པར་འབྲེལ་པའོ། །སངས་རྒྱས་ཀྱི་ (འོད་ཀྱིས་ཁྱབ་)ཞིང་ཁམས་
དྲུག་ཙམ་དུ་ཁྱབ་པ་ཞིག་བསྒོམ། དེའི་ནང་དུ་སོ་སོའི་ས་བོན་ལས་ཡི་གེ་ཨ་རེ་རེ་
བྱུང་བས་རྡོ་རྗེ་རྒྱ་གྲམ་ལྟེ་བ་དཀར་པོ། ཤར་སྔོན་པོ། ལྷོ་སེར་པོ། ནུབ་དམར།
བྱང་ལྗང་གུ་སྟོང་སྤྱི་ཕུད་ཀྱི་ཚད་ཙམ་ཞིག་བསྒོམ། དེ་ནས་སོ་སོའི་ས་བོན་ལས་ཧཱུཾ་
བྱུང་བས་སོ་སོའི་འཛམ་བུ་གླིང་གི་ཚད་ཙམ་པའི་གཞལ་ཡས་ཁང་རྒྱ་གྲམ་པའི་ལྟེ་
བའི་ནང་ངམ་སྟེང་དུ་བསྒོམ་སྟེ། དེ་ཡང་དབེན་ཁང་དང་པོའི་གཞལ་ཡས་ཁང་
དབུས་དཀར་བ། ཤར་ སྔོ་བ། ལྷོ་སེར། ནུབ་དམར། བྱང་ལྗང་བ་ཞིག་བསྒོམ།
དབེན་ཁང་གཉིས་པས་དཀར་ཕྱམ་མེ་བ་ཞིག་བསྒོམ། གསུམ་པ་སྔོན་པོ། བཞི་
པས་དམར་པོ། ལྔ་པས་སེར་པོ། དྲུག་པས་ལྗང་གུ །བདུན་པ་དང་པོ་དང་འདྲ།
དབུས་སུ་སཾ་ལས་སེང་གེའི་གདན། ཤར་དུ་ཧཱུྃ་ལས་གླང་པོ་ཆེ། ལྷོར་ཨཾ་ལས་རྟ།
ནུབ་དུ་ཡཾ་ལས་རྨ་བྱ། བྱང་དུ་ཁཾ་ལས་མཁའ་ལྡིང་། དེ་རྣམས་ཀྱི་སྟེང་དུ་། རིན་པོ་
ཆེ་དང་པདྨ། ཉི་མ་ཟླ་བ། དར་གྱི་བློ་བསྟན་དང་དྲུག་བརྩེག་གོ །རྡོ་རྗེ་སེམས་མ་
ནས་སྒོ་བ་འབེབས་མ་ལ་ཐུག་གི་བར་དུ་ཨ་ལས་སྐྱེས་པའི་ཟླ་བའི་ད་ལ་རེ་རེ་
བསྒོམ། དེ་ནས་སོ་སོའི་ས་བོན་ལས་ས་བོན་དེ་འདྲ་བ་རེ་རེ་དབུས་ཀྱི་གདན་གྱི་
སྟེང་དུ་བབས་ཏེ། སེམས་ཅན་གྱི་དོན་བྱས་ཚུར་འདུས་པས་དབེན་ཁང་དང་པོ་
དང་གཉིས་པ་འཁོར་ལོ་ལས་མཚན་པ་རེ་རེ་བསྒོམ། གསུམ་པས་རྡོ་རྗེ་ཧཱུྃ་གིས་
མཚན་པ། བཞི་པས་པདྨ་ཤཱིས་མཚན་པ། ལྔ་པས་རིན་པོ་ཆེ་ཨོཾ་གྱིས་མཚན་པ།
དྲུག་པས་རྡོ་རྗེ་རྒྱ་གྲམ་པ་ཨཱུས་མཚན་པ། བདུན་པས་རྡོ་རྗེ་ཨཱས་མཚན་པར་
228 52



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བསྒོམ། དེ་རྣམས་ལས་འོད་སྤྲོས། དོན་བྱས། ཚུར་འདུས་པས། དབེན་ཁང་དང་
པོར་རྣམ་པར་སྣང་མཛད་ཞལ་བཞི་པ་ཕྱག་བརྒྱད་པ། བྱང་ཆུབ་མཆོག་གི་ཕྱག་རྒྱ་
དང་ ལྡན་ པ་ ཞིག་ བསྒོམ། དབེན་ཁང་ གཉིས་ པས་རྣམ་ པར་ སྣང་མཛད་ཞལ་
གཅིག་ཕྱག་གཉིས་པ་སྐུ་མདོག་དཀར་པོ་བསྒོམ། གསུམ་པས་མི་བསྐྱོད་པ། བཞི་
པས་སྣང་བ་མཐའ་ཡས། ལྔ་པས་རིན་ཆེན་འབྱུང་ལྡན། དྲུག་པས་དོན་ཡོད་གྲུབ་
པ། བདུན་པ་བྱང་སེམས་རྡོ་རྗེ་རྡོ་རྗེ་དང་དྲིལ་བུ་འཛིན་པའོ། །དེ་རྣམས་ནི་གཞིའི་
སངས་རྒྱས་སྒོམ་པའོ། །
དེ་ནས་སོ་སོའི་ས་བོན་ལས་དྷི་ རེ་རེ་ཆད་པས་གཞིའི་སངས་རྒྱས་ཀྱི་
ཐུགས་ཀར། ཆོ་ག་གསུམ་གྱིས་དང་པོའི་སངས་རྒྱས་རེ་རེ་བསྒོམ། དེའི་ཐུགས་
ཀར་སོ་སོའི་ས་བོན་ལས་ཨ་རེ་རེ་བྱུང་བས་དེ་ལས་ཤེས་རབ་འཁོར་ལོ་བསྒོམ་
སྟེ། དེ་ཡང་དབེན་ཁང་དང་པོས་ཤེས་རབ་འཁོར་ལོ་རྩིབས་དྲུག་པ། དབེན་ཁང་
གཉིས་པས་རྩིབས་བཅུ་པ། གསུམ་པས་རྩིབས་བཞི་པ། ལྔ་པ་དང་དྲུག་པས་
རྩིབས་བརྒྱ་བརྒྱད་པ། བདུན་པས་རྩིབས་བརྒྱད་པའམ་དགུ་པ། དེ་རྣམས་མུ་
ཁྱུད་བཞི་སྔགས་དང་ལྡན་པ་རུ་སྒོམ་མོ། །
དེ་ནས་སོ་སོའི་ས་བོན་ལས་དེ་ཁོ་ན་འདྲ་བ་རེ་རེ་འཁོར་ལོའི་དབུས་སུ་
བྱུང་བས། ཆོ་ག་གསུམ་གྱིས་ཡེ་ཤེས་སེམས་དཔའ་བསྒོམ་སྟེ། དབེན་ཁང་དང་
པོས་རིགས་བསྡུས་ཀྱི་ཡེ་ཤེས་སེམས་དཔའ་ཞལ་དྲུག་པ་ཕྱག་གཉིས་པ་སྐུ་མདོག་
དཀར་པོ་གཅིག་བསྒོམ། དབེན་ཁང་གཉིས་པས་འཇམ་དཔལ་ཤེས་རབ་ཡེ་ཤེས་
ཀྱི་ སྤྱི་ གཙུག་ སྐུ་མདོག་དཀར་པོ་ ཞལ་ གཅིག་ ཕྱག་གཉིས་ པ་ གཅིག་ བསྒོམ།
གསུམ་པས་སྡུག་བསྔལ་གཅོད་པ་སྔོན་པོ་གཅིག་བསྒོམ། བཞི་པས་རྡོ་རྗེ་རྣོན་པོ་
228-53



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ།
སྐུ་མདོག་དམར་པོ་གཅིག་བསྒོམ། ལྔ་པས་ངག་གི་དབང་ཕྱུག་སེར་པོ་གཅིག་
བསྒོམ། དྲུག་ པས་ ཡེ་ཤེས་ སྐུ་ཅན་ལྗང་གུ་ གཅིག་བསྒོམ། བདུན་ པས་ འཇམ་
དཔལ་ ཨ་ར་པ་ཙ་ཞལ་གཅིག་ཕྱག་གཉིས་པ་སྐུ་མདོག་དཀར་པོ་གཅིག་བསྒོམ།
དེ་རྣམས་ཀྱི་ཐུགས་ཀར་སོ་སོའི་ས་བོན་ལས་ཨ་རེ་རེ་ཆད་པས་ཟླ་བའི་དལ་རེ་རེ་
བསྒོམ། དེའི་སྟེང་དུ་ས་བོན་བབས་པར་བསྒོམ་པའོ། །དེ་རྣམས་ནི་རྒྱ་ཆེ་བའི་
དོན་དུ་བསྐྱེད་པའི་རིམ་པ་བསྒོམ་པའོ། །
ད་ནི་ཟབ་མོའི་དོན་རྫོགས་པའི་རིམ་པ་བསྒོམ་པ་སྟེ། དེ་ཡང་བཟླས་པ་
གཙོ་བའི་རྫོགས་ རིམ། སྦྱིན་སྲེག་གཙོ་བའི་ རྫོགས་ རིམ། བསྒོམ་པ་གཙོ་བའི་
རྫོགས་ རིམ་ གང་ མོས་ཞིག་ སྒོམ་ དུ་ གཞུག་ སྟེ། དེ་ཡང་ འདིར་ རང་ བྱིན་གྱིས་
བརླབས་པ་ཤེས་རབ་འཁོར་ལོའི་རྫོགས་རིམ་དང་སྦྱར་ཏེ། དེ་ཡང་རིགས་བསྡུས་
ལ་མཚོན་ན། རང་གི་ཐུགས་ཀའི་ཨཱཋལས་འོད་སྤྲོས་པ། ཟླ་བ་དང་ཡེ་ཤེས་སེམས་
པ་ ཤེས་ རབ་ འཁོར་ ལོ་ གསལ། ཤེས་ རབ་ འཁོར་ ལོའི་རྩིབ་ ལ་ ཨ་ ཡོད་ པའི་
སྔགས་ཁ་དོག་དྲུག་ལས་འོད་ཟེར་ཁ་དོག་དྲུག་སྤྲོས་པས་དང་པོའི་སངས་རྒྱས་
གསལ་བར་བྱ། འོད་ཟེར་ཞེས་གཞལ་ཡས་ཁང་དང་། རྡོ་རྗེ་རྒྱ་གྲམ་དང་
། ཆོས་
འབྱུང་དང་། མཆོད་རྟེན་དང་
། རྡོ་རྗེ་ཆེན་པོའི་བར་དུ་རིམ་གྱིས་སྤྲོས། དེ་ནས་རྡོ་
རྗེ་ཆེན་པོའི་ཁྲོ་བོའི་ཞལ་དྲུག་ནས་འོད་ཟེར་ཁ་དོག་དྲུག་ཕྱུང་སྟེ། སངས་རྒྱས་
མཆོད། སེམས་ཅན་གྱི་དོན་བྱས་སངས་རྒྱས་ཀྱི་ཐུགས་གཉིས་སུ་མེད་པའི་ཡེ་
ཤེས་ལ་ཐིམ་པར་སྒོམ་པ་ནི་སྤྲོས་ཏེ་ཐིམ་པའོ། །
དེ་ནས་སངས་རྒྱས་ཀྱི་ཐུགས་གཉིས་སུ་མེད་པའི་ཡེ་ཤེས་བཅུད་འོད་ཟེར་
གྱིས་བསྡུས་ཏེ་གཉིས་སུ་མེད་པའི་ཡེ་ཤེས་ལ་དམ་པའི་རྟགས་སུ་མཚན་གྱི་ཡང་
228-54



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སྙིང་གི་རང་སྒྲ་གྲག་ཅིང་རྡོ་རྗེ་ཆེན་པོ་ལ་སྐོར་བ་ལན་གསུམ་བྱས་ཏེ། ཁྲོ་ཞལ་
དྲུག་ཏུ་འོད་ཟེར་ཁ་དོག་དྲུག་འདུས་པས་དེས་རྐྱེན་བྱས་པས་རྡོ་རྗེ་ཆེན་པོ་འོད་དུ་
ཞུ། དེ་མཆོད་རྟེན་ཆེན་པོ་ལ་ཐིམ། དེ་ཆོས་འབྱུང་ལ་ཐིམ། དེ་རྡོ་རྗེ་རྒྱ་གྲམ་ལ་
ཐིམ། དེ་གཞལ་ཡས་ཁང་ལ། དེ་གཞིའི་སངས་རྒྱས་ལ། དེ་དང་པོའི་སངས་རྒྱས་
ལ། དེ་ཤེས་རབ་འཁོར་ལོ་ལ། དེ་ཡེ་ཤེས་སེམས་དཔའ་ལ། དེ་ཟླ་བའི་ད་ལར།
དེ་ ཨ་ ལ་ ཐིམ་དེ་ནི་བསྡུས་ཏེ་ཞུ་བའོ། །དེ་ནས་ ཨ་དེ་ལ་སེམས་གཏད་ནས་
བསྒོམས་པས། དེ་ནས་ཨ་དེ་ཇེ་ཆུང་ཇེ་ཕྲ་ལ་སྟོང་པར་ཕྱེད་ཀྱིས་བཏང་ནས་སྒོམ་
པ་ནི་དེ་ཁོ་ན་ཉིད་ཀྱི་དོན་ལ་བློ་གནས་པའོ། །དེ་ལས་སྐྱོ་ན་རྡོ་རྗེ་ཆེན་པོ་ནས་
གཙོ་བོ་སུམ་བརྩེགས་པའི་བར་དུ་ཆུ་ལ་ཉ་ལྡང་བ་བཞིན་དུ་སྐད་གཅིག་གིས་སྒོམ་
པ་ནི་དུ་བ་ལྟ་བུའོ། །
དེ་ནས་ཐུགས་ཀར་ཟླ་བ་ལ་ཡང་སྙིང་བཀོད། དེ་ལ་དམིགས་ནས་བཟླས་
སོ། །བྱེ་མ་ལུང་པ་ན་རེ་སྐུ་ཕྲ་མོ་དཔག་ཏུ་མེད་པ་སྤྲོ་བསྡུ་བྱས་ནས་བཟླས་པ་ནི་
སྐུའི་བཟླས་པ། ས་བོན་དཔག་ཏུ་མེད་པ་སྤྲོ་བསྡུ་བྱས་ནས་བཟླས་པ་ནི་གསུང་གི་
བཟླས་པ། ཕྱག་མཚན་དཔག་ཏུ་མེད་པ་སྤྲོ་བསྡུ་བྱས་ནས་བཟླས་པ་ནི་ཐུགས་ཀྱི་
བཟླས་པ་སྟེ། དེ་རྣམས་གང་རུང་ཞིག་ལ་དམིགས་ནས་བཟླས་གསུང་
། དེ་ལས་
སྐྱོ་ན་གོང་བཞིན་དུ་བསྒོམ། བསྒོམ་བཟླས་ལ་སྐྱོ་ན་སྟོང་པའི་ངང་ལས་དང་པོའི་
སངས་རྒྱས་ སུ་ལངས་ཏེ་སྤྱོད་ལམ་ཡན་ལག་བརྒྱད་ཅི་རིགས་སུ་བྱ། དེ་ལྟར་
བསྒོམས་པའི་འབྲས་བུ་ནི་སྐུ་གསུམ་ཡེ་ཤེས་ལྔ་ཚེ་འདི་ལ་འབྱུང་
། རྫོགས་རིམ་དེ་
ཡང་མཚན་བཅས་སུ་སྒོམ་ན་རྡོ་རྗེ་ཆེན་པོ་ལ་སོགས་མི་འཇུ་བར་འོད་རིམ་གྱིས་
བསྡུས་ནས་ཨ་ལ་བསྟིམ་སྟེ་སྒོམ་པའོ། །གཞན་གོང་དང་འདྲའོ། །
228-55



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
དང་པོ་སྦྱོར་བ་བདུན་ལ་ཞར་ལ་རྣམ་པར་དཔྱད་ན། གཞུང་གི་རྗེས་སུ་
འབྲང་པ་དང་། གདམ་ངག་གི་རྗེས་སུ་འབྲང་པ་གཉིས། དང་པོ་ལ་གསུམ་ལས།
མེ་ཏྲི་པ་ན་རེ་བྲི་བའི་ད་ལ་གཅིག་ལས་མེད་དེ་གསང་ལྡན་ནས་ད་ལ་རྒྱལ་མཆོག་
གཅིག་ལས་མ་བཤད་པས་ཟེར། འོ་ན་དང་པོ་སྦྱོར་བ་བདུན་བསྟན་པ་ལ་དགོས་
པ་མེད་དོ་བྱས་པས། དེ་མཚན་དགོད་པ་ལ་དགོངས་པ་སྟེ་དེ་ཡང་རིགས་བསྡུས་
ཀྱི་གཞལ་ཡས་ཁང་གི་དབུས་སུ་གཞལ་ཡས་ཁང་གི་གཙོ་བོ་གསུམ་པ་རིགས་
བསྡུས་ ཀྱི་མཚན་བཀོད། ཁོ་རང་ སྟོང་པ་ཉིད་དུ་བསྒོམ། དེའི་ ཡུལ་དུ་ པདྨ་ དེ་
བཞིན་གཤེགས་པའི་གཙོ་བོར་གསུམ་བརྩེག་པ་བསྐྱེད། ཕྱི་རོལ་གྱི་འཁོར་ཡུག་
དཀར་པོ་ལ་དེ་བཞིན་གཤེགས་པའི་མཚན་བཀོད། དེ་ཁོ་རང་སྟོང་པར་བསྒོམ།
དེའི་ཤུལ་དུ་རྡོ་རྗེ་རིགས་ཀྱི་གཙོ་བོ་གསུམ་བརྩེག་པ་བསྐྱེད། ཕྱི་རོལ་གྱི་འཁོར་
ཡུག་ སྔོན་པོ་ལ། རྡོ་ རྗེ་རིགས་ཀྱི་མཚན་བཀོད་ཁོ་རང་སྟོང་པར་བསྒོམ། དེའི་
ཤུལ་དུ་པདྨ་རིགས་ཀྱི་གཙོ་བོ་སུམ་བརྩེག་པར་བསྐྱེད། ཕྱི་རོལ་གྱི་ཁོར་ཡུག་
དམར་
ང་པོ་ལ་པདྨ་རིགས་ཀྱི་མཚན་བཀོད་ཁོ་རང་སྟོང་པར་བསྒོམ། དེའི་ཤུལ་དུ་
རིན་པོ་ཆེའི་རིགས་ཀྱི་གཙོ་བོ་སུམ་རྩེག་པ་བསྐྱེད། ཁོར་ཡུག་སེར་པོ་ལ་རིན་པོ་
ཆེའི་ རིགས་ ཀྱི་མཚན་བཀོད་ ཁོ་ རང་ སྟོང་ པར་ བསྒོམ། དེའི་ཤུལ་དུ་ལས་ ཀྱི་
རིགས་ཀྱི་གཙོ་བོ་སུམ་བརྩེག་པ་སྐྱེད། ཁོར་ཡུག་ལྗང་གུ་ལ་ལས་ཀྱི་རིགས་ཀྱི་
མཚན་བཀོད་ཁོ་རང་སྟོང་པར་བསྒོམ། དེའི་ཤུལ་དུ་བྱང་སེམས་རྡོ་རྗེའི་གཙོ་བོ་
སུམ་རྩེག་པ་བསྐྱེད་ནས། དེས་གོང་མའི་མཚན་བཀོད་ནས་དེ་ལ་དམིགས་ནས་
རིམ་གྱིས་འདོན་པའོ། །བྱང་སེམས་རྡོ་རྗེ་ལ་མཚན་མེད་པའི་གནད་ཀ་ཡང་དེ་
ཡིན་གསུང་། དཔེར་ན་ཡོན་བདག་གཅིག་གིས་པོ་ཏི་དྲུག་ཡིག་མཁན་དྲུག་ལ་
228 -56



འཇམ་དཔལ་གྱི་མཚན་
ཏུ་ཡང་དག་པར་བརྗོད་པའི་འགྲེལ་པ་
བྲིས་ནས་ཀློག་མཁན་གཅིག་གིས་རིམ་གྱིས་ཀློག་པ་དང་འདྲ་གསུང་ངོ༌
། །འགྲེལ་
པའི་ཐད་སོར་ལྟ་ན་བདེ་བ་ཡིན་གསུང་། དེ་ཡང་དགྱེས་པ་རྡོ་རྗེའི་གཞུང་གནོད་
འབྱུང་སྟེ། གསང་ལྡན་མ་ནས་དང་པོ་སྦྱོར་བ་བདུན་བསྟན་པ་ལ་དགོས་པ་ཅི་
ཡོད་ན། དེ་ཀློག་པ་ལ་དགོངས་ཟེར་ན། དེ་ནས་ཀློག་པའི་མན་ངག་མ་བསྟན།
སཙྪ་ནས་ད་ལ་གང་ཡང་རུང་པའི་སཙྪ་གདབ་སྟེ་ཞེས་གསུངས་པས་བྲི་བའི་ད་ལ་
གཅིག་ལས་མེད་ན་ད་ལ་གང་རུང་བའི་སྒྲ་མི་འཇུག་སྟེ། སྐྱོན་དེ་རྣམས་འབྱུང་ངོ་
། །
དགེ་བསྙེན་མ་དྲག་སྦྱིན་མ་ན་རེ་ད་ལ་རྒྱལ་མཆོག་གཅིག་ལས་མེད་པས་བྲི་བའི་
ད་ལ་གཅིག་ཟེར། འོ་ན་དང་པོ་སྦྱོར་བ་ལྔ་བསྟན་པ་ཁག་དགོས་པ་ཅི་ཡིན། རྒྱུད་
དུམ་བུར་འདོན་པ་ལ་དགོངས་པ་ཡིན་གསུངས་ཏེ་སྐྱོན་གོང་མ་དང་འདྲའོ། །
སློབ་དཔོན་ཡེ་ཤེས་སྡེ་ན་རེ། བྲི་བའི་ད་ལ་རང་ལྔ་ཡོད་ཟེར། འོ་ན་ད་ལ་
རྒྱལ་མཆོག་གཅིག་ལས་མ་བཤད་པར། བྲི་བའི་ད་ལོ་ལྔ་རུ་ཇི་ལྟར་འགྲོ་ན། དེ་
དང་པོ་སྦྱོར་བ་ལྔ་བཤད་པས་དེས་གཙོ་བོ་འཕོས་པས་ད་ལ་ལྔ་རུ་འགྲོ་བའོ། །དེ་
ལྟར་ཡང་གསང་ལྡན་ནས། དེ་ནས་རིགས་ཀྱི་འཁོར་ལོ་དྲུག །རིམ་པ་བཞིན་དུ་
བཤད་བྱ་སྟེ། །གཙོ་བོའི་གནས་སུ་ཧཱུྃལས་ནི། །ཞེས་གསུངས་པས་གཙོ་བོ་འཕོ་
བར་བདེའོ། །གདམ་ངག་གི་རྗེས་སུ་འབྲང་བ་ནི། སྨྲ་ཏི་དང་སུརྱ་སི་ཏི་གཉིས་བྲི་
བའི་ད་ལ་མི་འདྲ་བ་བདུན་དུ་བཞེད་དོ། །གང་ཟག་བློ་དམན་པས་མངོན་པར་
རྟོགས་པའི་དེ་ཙམ་སྒོམ་མི་ནུས་ན། ཁྱད་པར་དུ་ཡེ་ཤེས་སེམས་དཔའ་ལྔ་ཡི་སྒྲུབ་
པའི་ཐབས་བསྒོམ་སྟེ། དེ་ནི་ལམ་ཁ་འཐོར་གྱི་མན་ངག་ཞེས་ཀྱང་བྱའོ། །དེའི་
མངོན་པར་རྟོགས་པ་ནི་འདི་ཡིན་ཏེ། གོང་གི་སྒོམ་ཆེན་བདུན་པོས་ཁྲུས་བྱ་བ་
ནས་བསྲུང་བ་མདོར་བསྡུས་ཀྱི་བར་དུ་གོང་དང་འདྲ། དེ་ནས་དང་པོ་སངས་རྒྱས་
228 -57



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
སུ་རྒྱུད་ནས།
སོ་སོའི་ཡེ་ཤེས་སེམས་དཔའ་ལ་སངས་རྒྱས་དང་བྱང་ཆུབ་སེམས་
དཔས་བསྐོར་བ་རེ་སྤྱན་དྲངས། དེ་ལ་སེམས་ཀྱི་སྒོམ་པ་གཙོ་བས་བདུན་རྣམ་
དག་ བྱ་སྟེ། ཕྱག་དང། མཆོད་པ་དང༌
། སྡིག་པ་བཤགས་པ་དང་
། རྗེས་སུ་ཡིད་
རང་བ། སྐྱབས་སུ་འགྲོ་བ། སེམས་སྐྱེད་པ། དགེ་བའི་རྩ་བར་བསྔོ་བའོ། །
དེ་ནས་གོང་བཞིན་དུ་སེམས་བསྐྱེད་སྔོན་དུ་འགྲོ་བས་སྡོམ་པ་གཟུང་
། དེ་
ནས་ཚོགས་གསོག་པའི་རྟེན་དེ་མི་དམིགས་པར་བསྒོམས་ནས། སྐད་ཅིག་མས་
བདག་དང་དངོས་པོ་ཐམས་ཅད་སྟོང་པར་བསྒོམས་ནས་ཡེ་ཤེས་ཀྱི་ཚོགས་མདོར་
བསྡུས་བསགས་པའོ། །དེའི་ངང་ལས་པདྨ་དང་ཟླ་བའི་གདན་སྒོམ་ཆེན་བདུན་
ཀས་བསྒོམ། དེའི་སྟེང་དུ་ས་བོན་སྒོམ་པ་ནི། དབེན་ཁང་དང་པོ་དང་། གཉིས་
པས་ ཨ གསུམ་པས་ཧཱུྃ། བཞི་ པས་ཧི༔ ལྔ་ པས་ ཨོ། དྲུག་ པས་ ཨ། བདུན་ པས་
ཨའོ། །དེ་རྣམས་ལ་སྤྲོ་བསྡུ་བྱས་པས། དབེན་ཁང་དང་པོས་ཨུཏྤལ་ཨས་མཚན་
པ་གཅིག་བསྒོམ། གཉིས་པས་འཁོར་ལོ། གསུམ་པས་རྡོ་ རྗེ། བཞི་པས་པདྨ། ལྔ་
པས་རིན་པོ་ཆེ། དྲུག་པས་རྡོ་རྗེ་རྒྱ་གྲམ། བདུན་པས་པོ་ཏི་ཨཱུས་མཚན་པའོ། །དེ་
རྣམས་ལས་འོད་ཟེར་སྤྲོ་བསྡུ་གོང་གི་ཤེས་རབ་འཁོར་ལོའི་དབུས་སུ་བསྒོམ་པ་ཁོ་
ན་བཞིན་དུ་སོ་སོའི་ཡེ་ཤེས་སེམས་དཔའ་བསྒོམ། དེ་རྣམས་ཀྱི་ཐུགས་ཀར་ཟླ་
བའི་ད་ལ་རེ་རེ་བསྒོམ། དེའི་དབུས་སུ་སྐུ་མདོག་དང་མཐུན་པའི་འོད་ཀྱི་ཐིག་ལེ་
རེ་རེ་བསྒོམ། དེའི་དབུས་སུ་སོ་སོའི་ས་བོན་བསྒོམ། ཐིག་ལེའི་ནང་ས་བོན་གྱི་ཕྱི་
རོལ་དུ་སོ་སོའི་སྔགས་ཀྱིས་བསྐོར་བར་བསྒོམ། དེ་ནས་སོ་སོའི་ས་བོན་ལས་རང་
འདྲ་བའི་ཡེ་ཤེས་སེམས་དཔའ་སྤྱན་དྲངས་གཉིས་སུ་མེད་པར་བསྲེས་ལ་བསྟིམ།
དེ་ནས་ལྷ་མོ་བདུད་རྩིའི་བུམ་ཆུ་ཐོགས་པས་དབང་བསྐུར་བས་ནོར་བུ་རིན་པོ་
228 --58



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཆེའི་དབུ་རྒྱན་དང་ལྡན་པར་བསྒོམ། དེ་ནི་རྒྱ་ཆེ་བའི་དོན་བསྐྱེད་པའི་རིམ་པ་སྒོམ་
པའོ། །
དེ་ནས་ཟབ་མོའི་དོན་རྫོགས་པའི་རིམ་པ་བསྒོམ་པ་ནི། སོ་སོའི་ས་བོན་
ལས་འོད་ཟེར་རིམ་གྱིས་སྤྲོ་བ་ནི་དང་པོ་སོ་སོའི་སྔགས་གསལ། དེ་ནས་འོད་ཀྱི་
ཐིག་ལེ། དེ་ནས་ཟླ་བ། དེ་ནས་སོ་སོའི་ཡེ་ཤེས་སེམས་དཔའི་དབུའི་གཙུག་ཏོར་
ནས་ཞབས་གདན་ཁྲི་ཡན་ཆད་གསལ་བར་བསྒོམ། དེ་ལས་འོད་ཟེར་སྤྲོས་ཏེ་
སངས་རྒྱས་མཆོད། སེམས་ཅན་གྱི་དོན་བྱས་སངས་རྒྱས་ཀྱི་ཐུགས་གཉིས་སུ་མེད་
པའི་བཅུད་འོད་ཟེར་གྱིས་བསྡུས་ཏེ་སོ་སོའི་ཐུགས་ཀའི་སྔགས་དང་ས་བོན་ལ་
ཐིམས་པས་བཀྲག་མདངས་གཟི་མདངས་དང་ལྡན་པར་བསྒོམ། དེ་ལས་སྐྱོ་ན་
བཟླས་པ་བྱས་ཏེ། དབེན་ཁང་དང་པོས་ཨོཾ་བཛྲ་ཏིག་སྣ་ཡ་ཏེ་ན་མའི་བར་དུ་
བཟླས། དབེན་ཁང་གཉིས་པས་ཨོཾ་བཛྲ་པྲད་ཛྷཱ་ན་མུར་ཏ་ཡེ་ཡ་ཏེ་ན་མ་བཟླས།
གསུམ་པས་དུམཁོ་ཚེ་ད། བཞི་པས་བཛྲ་ཏིག་སྣ་
། ལྔ་པས་ཝཱ་གཱི་ཤེ་རཱ། དྲུག་པས་
ཛྷཱ་ན་ཀཱ་ཡ། བདུན་པས་ཨ་ར་པ་ཙ་བཟླས་སོ། །དེ་ལས་སྐྱོ་ན་གོང་བཞིན་བསྒོམ།
༢སྒོམ་བཟླས་ལས་སྐྱོ་ན་སྟོང་པའི་ངང་ལས་དང་པོའི་སངས་རྒྱས་སུ་ལངས་ཏེ་
སྤྱོད་ལམ་ཡན་ལག་བརྒྱད་པ་ཅི་རིགས་སུ་བྱའོ། །
གལ་ཏེ་ཤིན་ཏུ་བསྡུས་པ་ལ་དགའ་བས་དེ་ཙམ་ཡང་སྒོམ་མི་ནུས་ན།
བདག་དང་དངོས་པོ་ཐམས་ཅད་སྐད་ཅིག་མས་སྟོང་པ་ཉིད་དུ་བསྒོམ། དེའི་ངང་
ལས་ཡེ་ཤེས་སེམས་དཔའ་གང་མོས་ཞིག་སྒོམ་མོ། །དེའི་ཐུགས་ཀར་ཟླ་བ། དེའི་
སྟེང་དུ་ ཨ། དེའི་མཐར་ཡང་སྙིང་བཀོད། དེ་ནས་ཨ་ལས་འོད་ཟེར་རིམ་གྱིས་
པས་ཡེ་ཤེས་སེམས་དཔའི་དབུ་ཡི་གཙུག་ཏོར་ནས་ཞབས་གདན་ཁྲི་ཡིན་ཆད་ཤིན་ཏུ་གསལ་བར་བསྒོམ། དེ་
228 -59



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
ནས་འོད་ཟེར་སྤྲོས་སངས་རྒྱས་མཆོད་སེམས་ཅན་གྱི་དོན་བྱས་ཐུགས་གཉིས་སུ་མེད་པའི་བཅུད་ཚུར་ བསྡུས་
ནས་ཡང་ སྙིང་ ཨ་ལ་ཐིམས་ནས་བཀྲག་མདངས་གཟི་བརྗིད་དང་ལྡན་པར་
བསྒོམ། དེ་ལས་སྐྱོ་ན་སྔགས་ལ་དམིགས་ནས་ཡང་སྙིང་ནུས་ཚད་དུ་བཟླས། དེ་
ལས་སྐྱོ་ན་སྟོང་པའི་ངང་ལས་དང་པོའི་སངས་རྒྱས་སུ་ལངས་ལ་སྤྱོད་ལམ་ཡན་
ལག་བརྒྱད་ཅི་རིགས་སུ་བྱ། དེ་ནི་མངོན་པར་རྟོགས་པ་ཤིན་ཏུ་མདོར་བསྡུས་པ་
ལ་བརྟེན་ནས་རྒྱུད་ཤིན་ཏུ་མདོར་བསྡུས་སུ་འདོན་པ་ཞེས་བྱའོ། །གཞན་ཡང་ཨཱ་
ལི་བཅུ་གཉིས་ལ་སེམས་འཛིན་གྱི་གདམས་ངག་བཅུ་གཉིས་ཡོད་དེ་ལམ་ཁ་
འཐོར་གྱི་གདམས་ངག་ཏུ་འགྲོའོ། །ལེའུ་འདིའི་མན་ངག་མ་ཤེས་ན་འདི་མན་ཆད་
ཀྱི་མན་ངག་ཐམས་ཅད་མགོ་བསྟུམ་ཡིན་གསུང་
།
ད་ནི་བསྡུས་པའི་དོན་ལ་ལྔ་ཡོད་པ་ལས། དང་པོ་གང་གིས་གསུངས་ན།
ཚིག་གི་བདག་པོ་ཞེས་ཏེ། ཚིག་གི་བདག་པོ་ནི་སོ་སོ་ཡང་དག་པར་རིག་པ་བཞི་
ཐུགས་སུ་ཆུད་པ་སྟེ། གསུང་དབྱངས་ཡན་ལག་དྲུག་ཅུ་ལ་མངའ་བརྙེས་པའི་སྟོན་
པ་ཤཱཀྱ་ཐུབ་པ་དེས་གསུངས་སོ། །ཚུལ་ལམ་ཐབས་ཇི་ལྟར་གསུངས་བྱས་པ་ལ་
ཚིགས་སུ་བཅད་ཅེས་པ་སྟེ། ཚེག་བར་བདུན་པར་ཚིགས་སུ་བཅད་དེ་གསུངས་
སོ། །འོ་ན་དོན་གྱི་ངོ་བོར་གང་གསུང་ཞེ་ན། གསང་སྔགས་རྒྱལ་པོ་དྲུག་ལྡན་ཞེས་
པ། བཛྲ་ཏིག་སྣ་ལ་སོགས་པ་དྲུག་གོ །དེ་རྣམས་ཕྱོགས་གཅིག་ཏུ་བསྡེབས་པ་ལ་
རིགས་བསྡུས་པའི་ཡེ་ཤེས་སེམས་དཔའ་དེས། གདུལ་བྱ་དུག་ལྔ་ཆ་མཉམ་པའི་
ཡིད་སྡུག་བསྔལ་ལས་སྐྱོབ་ཅིང་སྤང་བྱ་ཟིལ་གྱིས་གནོན་པའོ། ། ཡང་ན་གསང་
སྔགས་རྒྱལ་པོ་དྲུག་ན། བཛྲ་ཏིག་སྣ་ལ་སོགས་པ་
་སོགས་པ་དྲུག་པོ་རིགས་བྱེ་བྲག་པའི་ཡེ་
ཤེས་སེམས་དཔའ་དྲུག་གི་སྔགས་ཡིན་ལ། དེས་འདུལ་བྱེད་རིགས་དྲུག་གི་ཡིད་
228 --60



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སྡུག་བསྔལ་ལས་སྐྱོབ་ཅིང་སྤང་བྱ་ཟིལ་གྱིས་གནོན་པར་བྱེད་པས་སོ། ། ལྡན་
ཞིང་ནི་ཨཱ་ལི་རྣམ་པ་བཅུ་གཉིས་དང་སྟི་ཏོ་ཧྲི་ཏི་ལ་སོགས་པ་རྣམས་དང་ལྡན་པའོ། །
དེའི་རང་བཞིན་ཇི་ལྟ་བུ་ཞིག་གསུངས་ན། གཉིས་སུ་མེད་པར་འབྱུང་བ་ ་ཞེས་པ་
གཉིས་ནི་གཟུང་བ་དང་འཛིན་པ་གཉིས་སོ། །
གཟུང་འཛིན་གཉིས་པོ་དེ་མེད་པས་ན་གཉིས་སུ་མེད་པར་འབྱུང་བ་སྟེ།
དེ་ ཡང་ཕྱི་གཟུང་བར་བྱ་བའི་ཡུལ་ཡང་དག་ཏུ་མ་གྲུབ་པས། དེར་འཛིན་པའི་
ཤེས་པ་ཡང་མ་གྲུབ་དེ་མ་གྲུབ་པས་གཟུང་བ་མེད། གཟུང་བ་མེད་པས་དེར་
འཛིན་མེད་ཞེས་པ་སྟེ། དོན་ལ་ཆོས་ཐམས་ཅད་སེམས་ཀྱི་ད་ལའི་བདག་ཉིད་
ཅན་དུ་གོ་བའོ། །འོ་ན་སེམས་དེའི་རང་བཞིན་ཅི་ཞེ་ན་མི་སྐྱེ་ཆོས་ཅན་ཞེས་པ་སྐྱེ་
བ་མེད་པའི་རང་བཞིན་ཅན་ནོ། །འདི་ཞེས་པ་ཉེ་བ་མངོན་སུམ་དུ་སྟོན་པའི་ཚིག་
སྟེ། འོག་ནས་སྟོན་པའི་ཚིག་འདི་དག་གསུངས་ཞེས་སོ། །དེ་ཡན་ཆད་ན་བཅོམ་
ལྡན་འདས་ཀྱི་ཚིག་སླར་གསུངས་པའི་ལེའུ་ན་ཚིག་རྐང་པ་བཅུ་གཅིག་པ་
པ་གཅིག་
ཡོད་དོ། །དེ་མེད་པ་ཐམས་ཅད་སྡུད་པ་པོའི་ཕྱག་དང་བསྙེན་བསྐུར་ལ་སོགས་པ་
སྔོན་གྱི་མཛད་ཚུལ་བྲིས་པ་ཡིན་གསུང་
། བཅོམ་ལྡན་འདས་ཀྱིས་གསུངས་པའི་
ཚིག་དངོས་ལ་མ་ཕྲིས་མ་བསྣན་པ། ཨ་ཨཱ་ཨི་ཨཱི་ཞེས་པ་ནས། ཛྷཱ་ན་གར་བ་ཨཱ་
ཞེས་པ་ཡན་ཆད་ཀྱིས་གསུངས་སོ། །
ད་ནི་གསུངས་པའི་ཚིག་དངོས་བསྟན་པ་ནི་ཨ་ཨཱ་ཞེས་པ་ནི་ཨཱ་ལི་རྣམ་པ་
བཅུ་གཉིས་པོ་འདིས་སངས་རྒྱས་ཀྱི་ཡོན་ཏན་གྱི་ས་རྣམ་པ་བཅུ་གཉིས་མཚོན་ཏེ།
དེ་ལ་ཨ་རྣམ་པ་བཅུ་གཉིས་པོ་དེས་སངས་རྒྱས་ཀྱི་ས་བཅུ་གཉིས་མཚོན་ལ། རི་
རཾ་ལི་ལཱི་ལ་སོགས་པས་མི་མཚོན་པ་ཅིའི་ཕྱིར་ཟེར་ན་དེ་ཉིད་ཕར་ལ་དྲི་སྟེ། འོ་ན་
228-61



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
མཐའ་དག་ནས་དཔེ་འཇོག་སྟེ་དཔེས་མཚོན་དུ་མེད་པས་སོ། །འོ་ན་དཔེའི་སྒོ་
ནས་ཆོས་ཀྱང་བསྟན་དུ་མེད་ཞེ་ན། ཨོཾ་ཞེས་པ་དཔེ་ལྡན་གྱི་ས་སྟེ། དེ་ལ་ཕྱོགས་
རེ་ཙམ་ནས་དཔེ་ཡིས་མཚོན་དུ་བཏུབ་སྟེ། ཆོས་ཐམས་ཅད་རྨི་ལམ་ལྟ་བུ། དྲི་
ཟའི་གྲོང་ཁྱེར་ལ་སོགས་པ་སྒྱུ་མའི་དཔེ་བཅུ་གཉིས་ཀྱིས་གོ་བར་བྱེད་པའམ།
ཡང་ན་ཀུན་ཏུ་འོད་ཀྱི་ས་དེ་དཔེ་ཉི་མ་དང་འདྲ། བདུད་རྩི་འོད་ཀྱི་ཟླ་བ་དང་འདྲ་
བ་ལ་སོགས་པའོ། །ཨོཾ་ཞེས་པ་ཤེས་རབ་འོད་ཀྱི་ས་སྟེ། ཆོས་ཀྱི་དབྱིངས་སྟོང་
པའི་འོད་ཇི་ལྟ་བ་བཞིན་དུ་ཕྱིན་ཅི་མ་ལོག་པར་མཁྱེན་པའོ། །ཨོཾ་ཞེས་པ་ཐམས་
ཅད་མཁྱེན་པའི་ས་སྟེ། དེ་ཡང་ཤེས་བྱ་ཇི་ལྟ་བ་མཁྱེན་པ་དང་ཇི་སྙེད་པའི་དོན་
ཐམས་ཅད་ཇི་ལྟ་བ་བཞིན་དུ་ཕྱིན་ཅི་མ་ལོག་པར་མཁྱེན་པས་སོ། །
འོ་ན་དེ་གཞན་ལ་བསྟན་དུ་བཏུབ་བམ་ཞེ་ན། །ཨ་ཞེས་པ་བཅུ་གཉིས་སོ་
སོ་རང་གིས་རིག་པའི་ས་སྟེ། གཉིས་སུ་མེད་པའི་ཡེ་ཤེས་དེ་རྟོགས་ནས། གཞལ་
དུ་མེད་པའི་དཔེ་ནི་ལྐུག་པའི་རྨི་ལམ་ལྟ་བུ་སྟེ། གཞན་ལ་བསྟན་དུ་མ་བཏུབ་པ་
གཅིག་ཡིན་ཞེས་པའོ། །འོ་ན་དེ་ལྟར་ན་དོན་སངས་རྒྱས་ཀྱི་ཡོན་ཏན་ས་རྣམ་པ་
བཅུ་གཉིས་རྟགས་ཨཱ་ལི་བཅུ་གཉིས་པོ་གང་ལ་མཚོན་ཞེ་ན། སི་ཏོ་ཧྲི་ཏི་ཛྙཱ་ན་མུར་
ཏི་ར་ཧཾ་བུ་ཏི་བུ་ཏ་ནན་ཏྲེད་ཏ་བར་ཏི་ཞེས་པ་ལ་སོགས་པ་མཚོན་ཏེ། དེ་ཡང་སྟི་
ཏོ་གནས་པ། ཧྲི་ཏི་ཐུགས་ལ། ཛྷཱ་ན་ཡེ་ཤེས། མུར་ཏི་སྤྱི་གཙུག །ར་ཧཾ་ང་། བུ་ཏོ་
དུས་གསུམ་གྱི། བུད་ཏ་ནཱན་སངས་རྒྱས་རྣམས་ཀྱི། ཏྲེ་ཏ་བར་ཏི་ནཱན་ཞེས་པ་
བཞུགས་སོ། དོན་ལ་བསྒྱུར་བས། དུས་གསུམ་གྱི་སངས་རྒྱས་རྣམས་ཀྱི་ཐུགས་
ལ་ང་ཡེ་ཤེས་ཀྱི་སྤྱི་གཙུག་བཞུགས་སོ་ཞེས་པའོ། །དེ་ལ་ང་བཞུགས་ཟེར་ན།
དོན་གྱི་ང་དང་རྟགས་ཀྱི་ང་རྣམ་པ་གཉིས་སོ། །དོན་གྱི་ང་སངས་རྒྱས་ཀྱི་ཡོན་ཏན་
228 -64



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གྱི་ས་བཅུ་གཉིས་སོ། །རྟགས་ཀྱི་ང་ཨཱ་ལི་རྣམ་པ་བཅུ་གཉིས་སུ་བྱུང་། འོ་ན་ཨཱ་ལི་
རྣམ་པ་བཅུ་གཉིས་པོ་དེ་ལས་སྐུར་མི་སྣང་ངམ་བྱས་པ་ལ། ཨོཾ་བཛྲ་ཏིག་སྣ་ཀྟ་
ཞེས་པ་ནས། ཨ་ར་པ་ཙ་ཡ་ཏེ་ན་མཿཞེས་པའི་བར་གྱིས་རིགས་བསྡུས་པའི་ཡེ་
ཤེས་སེམས་དཔའ་ཞལ་དྲུག་པ་ཕྱག་གཉིས་པ་སྐུ་མདོག་དཀར་པོ་བཞུགས་པ་
གཅིག་གི་སྐུར་སྣང་སྟེ། དེ་ཡང་བཛྲ་ཏིག་སྣ་ཀླུ་ཞེས་པ་དེས་ཡེ་ཤེས་སེམས་དཔའ་
དེའི་རྒྱབ་ངོས་ཀྱི་ཞལ་དམར་པོ་འདུས། དུབྷཁ་ཚེ་ད་རྩ་བའི་ཞལ་སྟེ་སྔོན་པོ། ཕྲད་
ཉ་ཛ་ན་མུར་ཏ་ཡེ་སྟེང་ཞལ་དཀར་པོ། ཛྙཱ་ན་ཀ་ཡ་གཡོན་ཞལ་ལྗང་གུ། བཱ་གཱི་ཤུ་
རས་གཡས་ཞལ་སེར་པོ། ཨ་ར་པ་ཙ་ན་ཞེས་པས་དེའི་ཡང་
། སྟེང་ཞལ་དཀར་པོ་
མཚོན་ཏེ། དེ་ལྟར་ན་ཞལ་དྲུག་པོ་དེས་དོན་ལ་རིགས་དྲུག་མཚོན་པའི་བརྡའོ། །
དེ་ལྟར་ན་རིགས་བྱེ་བྲག་པ་དྲུག་པོའི་རིགས་བསྡུས་པའི་ཡེ་ཤེས་སེམས་དཔའ་
ཞལ་དྲུག་ཕྱག་གཉིས་པའི་སྐུར་བྱུང་ཙམ་ན་དེའི་ཡོན་ཏན་གྱི་མཚོན་འོང་སྟེ། དེ་
ཡང་དཔེར་ན་མི་གཅིག་གི་ལུས་གྲུབ་པར་བྱེད་པ་ལ་ཆོས་གཉིས། ཉེ་བར་ལེན་
པའི་རྒྱུ་དང་ལྷན་ཅིག་བྱེད་པའི་རྐྱེན་ནོ། །དེ་ལ་ཉེ་བར་ལེན་པའི་རྒྱུ་ནི་ཕ་མའི་ཁུ་
ཁྲག་རྣམ་པ་གཉིས་ཀྱིས་བྱས། ལྷན་ཅིག་བྱེད་པའི་རྐྱེན་བར་དོས་བྱས་ནས་ལུས་
གྲུབ་པར་བྱས་པའོ། །
དེའི་ལུས་གྲུབ་ན་དེའི་ཡོན་ཏན་གྱི་མཚན་འབྱུང་། དཔེ་དེ་བཞིན་དུ་ཡེ་
ཤེས་སེམས་དཔའི་ རྒྱུ་ བྱུང་ ཙམ་ན། དེའི་ཡོན་ཏན་གྱི་མཚན་འབྱུང་
། དོན་ལ་
མཚན་བརྗོད་བྱ་བའི་དོན་ཁོ་རང་ཡང་དེ་ཡིན་གསུང་ངོ་། །དེ་ལྟར་རིགས་བསྡུས་
པའི་ཡེ་ཤེས་སེམས་དཔའ་སྐུ་མདོག་དཀར་པོ་ཞལ་དྲུག་ཕྱག་གཉིས་པའི་སྐུ་དེ་
ཡོན་ཏན་ཅན་དུ་བཞག་ནས། དེའི་ཡོན་ཏན་གྱི་མཚན་འབྱུང་བ་ནི། འདི་ལྟར་
228 -65



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
རྒྱས་ བཅོམ་ལྡན་འདས། །ཞེས་ པ་ནས། འཇམ་དཔལ་ དཔལ་དང་ལྡན་
པའི་མཆོག །ཅེས་པའི་བར་དུ་ཐམས་ཅད་དེའི་མཚན་དུ་བྱུང་བའོ། །
དེ་ ལས་ ཀྱང་ སློབ་ དཔོན་ གྱིས་ དམིགས་ ཀྱིས་ བསལ་ ནས། འདི་ ལྟར་
སངས་རྒྱས་བཅོམ་ལྡན་འདས་ནས། ཐེག་པ་ཆེན་པོ་ཚུལ་གྱི་མཆོག །ཅེས་བྱ་བའི་
བར་དེ་རིགས་བསྡུས་པའི་མཚན་དུ་བྱུང་བའོ། །དེ་བཞིན་དུ་ར་ཧཾ་ཞེས་པ་ང་
། ང་
ལ་དོན་གྱི་ང་དང་། རྟགས་ཀྱི་ང་སྟེ་རྣམ་པ་གཉིས། དོན་གྱི་ང་སངས་རྒྱས་ཀྱི་ཡོན་
ཏན་གྱི་ས་བཅུ་གཉིས། རྟགས་ཀྱི་ང་ཨཱ་ལི་བཅུ་གཉིས་ཀྱིས་མཚོན། འོ་ན་ཨཱ་ལི་
རྣམ་པ་བཅུ་གཉིས་པོ་དེ་ལས་སྐུ་རྣམ་པ་ཐམས་ཅད་དུ་མི་སྟོན་ནམ་ཞེ་ན། བཛྲ་
ཏིག་སྣ་ཀླུ་ནས་ཡ་ཏེ་ན་མ་ཞེས་པ། བཛྲ་ཏིག་སྣ་ཀླུ་ནི་རྡོ་རྗེ་རྣོན་པོ་ཞེས་པ་པདྨའི་
རིགས་ཀྱི་ཡེ་ཤེས་སེམས་དཔའ་འཇམ་དཔལ་རྡོ་རྗེ་རྣོན་པོ་ཞེས་བྱ་བའི་སྐུར་
བཞུགས། དེ་ལྟ་བུའི་པདྨའི་རིགས་ཀྱི་ཡེ་ཤེས་སེམས་དཔའ་རྡོ་རྗེ་རྣོན་པོ་ཞེས་བྱ་
བ་སྐུ་མདོག་དམར་པོ་ཞལ་གཅིག་ཕྱག་གཉིས་པའི་སྐུ་དེ་ཡོན་ཏན་ཅན་དུ་བཞག་
ནས། དེའི་སྐུ་ཡི་ཡོན་ཏན་གྱི་མཚན་གྱི་སྒོ་ནས་བསྟོད་པ་ལ། ཡང་དག་བདག་
མེད་དེ་བཞིན་ཉིད། །ཞེས་པ་ནས། ཡེ་ཤེས་མེ་ལྕེ་འོད་རབ་གསལ། །ཞེས་པའི་
བར་དུ་ཐམས་ཅད་པདྨའི་རིགས་ཀྱི་འཇམ་དཔལ་དེའི་མཚན་དུ་བྱུང་བའོ། །
དེ་བཞིན་དུ་ར་ཧཾ་ཞེས་པ་ང་། ང་ལ་རྣམ་པ་གཉིས་ལས། དོན་གྱི་ང་སངས་
རྒྱས་ཀྱི་ཡོན་ཏན་གྱི་སྐུ་བཅུ་གཉིས། དེའི་རྟགས་ཨཱ་ལི་བཅུ་གཉིས་ཀྱིས་མཚོན།
འོ་ན་ཨཱ་ལི་བཅུ་གཉིས་པོ་དེ་ལས་སྐུར་མི་སྟོན་ནམ་ཞེ་ན། དུཉཁ་ཚེ་ད་ཞེས་པ།
དུམཁ་ནི་ སྡུག་བསྔལ། ཚེ་ ད་ནི་གཅོད་པ་སྟེ། རྡོ་ རྗེ་ རིགས་ ཀྱི་ཡེ་ཤེས་ སེམས་
དཔའ་འཇམ་དཔལ་སྡུག་བསྔལ་གཅོད་པའི་སྐུར་བཞུགས། དེ་ལྟ་བུའི་རྡོ་རྗེའི་
228 -66



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རིགས་ཀྱི་འཇམ་དཔལ་ཡེ་ཤེས་སེམས་དཔའ་སྡུག་བསྔལ་གཅོད་པའི་སྐུ་དེ་ཡོན་
ཏན་ཅན་དུ་བཞག་ནས། དེའི་ཡོན་ཏན་གྱི་མཚན་གྱི་སྒོ་ནས་བསྟོད་པ་ལ། རྡོ་རྗེ་
འཇིགས་བྱེད་འཇིག་པར་བྱེད། །ཅེས་པ་ནས། སྒྲ་དང་ལྡན་པ་རྣམས་ཀྱི་མཆོག །
ཞེས་པའི་བར་དུ་དེའི་མཚན་དུ་བྱུང་བའོ། །ཡང་ར་ཧཾ་ཞེས་པས། ང་ལ་དོན་གྱི་ང་
དང་རྟོགས་ཀྱི་ང་གཉིས། དོན་གྱི་ང་སངས་རྒྱས་ཀྱི་ཡོན་ཏན་གྱི་ས་བཅུ་གཉིས།
རྟགས་ཀྱི་ང་ཨཱ་ལི་བཅུ་གཉིས། ཨཱ་ལི་བཅུ་གཉིས་ལས་སྐུར་མི་སྟོན་ནམ་ཞེ་ན།
ཕྲད་ཉ་ཛྷ་ན་མུར་ཏ་ཡེ་ཞེས་པ། ཕྲད་ཉ་ནི་ཤེས་རབ། ཛྷ་ན་ཡེ་ཤེས། མུར་ཏ་ཡེ་
སྤྱི་གཙུག་སྟེ། དོན་དེ་བཞིན་གཤེགས་པའི་རིགས་ཀྱི་ཡེ་ཤེས་སེམས་དཔའ། ཡེ་
ཤེས་ཀྱི་སྤྱི་གཙུག་གི་སྐུར་བཞུགས། དེ་ལྟ་བུའི་སྐུ་དེ་ཡོན་ཏན་དུ་བཞག་ནས།
དེའི་ཡོན་ཏན་གྱི་མཚན་ནས་བརྗོད་པ་ལ། སངས་རྒྱས་རྣམ་པར་སྣང་
མཛད་ཆེ་ནས། རྡོ་རྗེ་ལྕགས་ཀྱུ་ཞགས་པ་ཆེའི་བར་དུ་ཐམས་ཅད་དེའི་མཚན་དུ་
བྱུང་བའོ། །ཡང་ར་ཧོ་ཞེས་པ་ང་། ང་ལ་གཉིས་ལས། དོན་གྱི་ང་སངས་རྒྱས་ཀྱིས་
ཡོན་ཏན་ས་བཅུ་གཉིས། དེའི་རྟགས་ཀྱི་ང་ཨཱ་ལི་བཅུ་གཉིས། ཨཱ་ལི་བཅུ་གཉིས་
ལས་སྐུར་མི་སྣང་ངམ་ཞེ་ན། ཛྷ་ན་ཀཱ་ཡ་ཞེས་པ། ཛྷ་ན་ཡེ་ཤེས། ཀཱ་ཡ་སྐུ་སྟེ།
དོན་ལ་ལས་ཀྱི་རིགས་ཀྱི་ཡེ་ཤེས་སེམས་དཔའ་འཇམ་དཔལ་ཡེ་ཤེས་ཀྱི་སྐུ་ཅན་
གྱི་སྐུར་བཞུགས། དེ་ལྟ་བུའི་སྐུ་དང་ཡོན་ཏན་ཅན་དུ་བཞག་ནས། དེའི་ཡོན་ཏན་
གྱི་མཚན་གྱི་སྒོ་ནས་བསྟོད་པ་ལ། སངས་རྒྱས་ཀུན་གྱིས་རྟོགས་བྱ་བ། །ཞེས་པ་
ནས། འཇམ་ དཔལ་ དཔལ་ དང་ ལྡན་ པའི་ མཆོག །ཞེས་ པའི་བར་དུ་བྱུང་བ་
ཐམས་ཅད་དེའི་མཚན་དུ་བྱུང་བའོ། །དེ་བཞིན་དུ་ར་ཧཾ་ཞེས་པ་ང་ཡིན། ང་ལ་རྣམ་
པ་གཉིས། དོན་གྱི་ང་དང་
། རྟགས་ཀྱི་ང་
། དོན་གྱི་ང་ནི་སངས་རྒྱས་ཀྱི་ཡོན་ཏན་
228 -67



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡༽
གྱི་ས་རྣམ་པ་བཅུ་གཉིས་པོ་དེ་ཡིན། དེ་རྟགས་ཀྱི་ཨཱ་ལི་ བཅུ་གཉིས་པོ་དེས་
མཚོན། འོ་ན་ཨཱ་ལི་རྣམ་པ་བཅུ་གཉིས་པོ་དེ་ལས། རྣམ་པ་ཐམས་ཅད་དུ་སྐུར་མི་
སྟོན་ནམ་ཞེ་ན། ཨ་ར་པ་ཙ་ན་ཞེས་བྱ་བ། བྱང་སེམས་རྡོ་རྗེའི་ཡེ་ཤེས་སེམས་
དཔའ་ཨ་ར་པ་ཙ་ནའི་སྐུར་བཞུགས་ཞེས་པའོ། །འདི་ལ་གོང་བཞིན་སྒྲ་བསྒྱུར་
བའི་དོན་མེད་གསུང་། སྒྲ་བཤད་བྱས་པས། ཨའི་སྒྲ་ལས་དྲངས་ན་འདོད་པ།
རའི་སྒྲ་ལས་དྲངས་ན་ཆགས་པ། པའི་སྒྲ་ལས་དྲངས་ན་དོན་དམ་པ། ཙའི་སྒྲ་
ལས་དྲངས་ན་སྤྱོད་པ། ནའི་སྒྲ་ལས་དྲངས་ན་སྤྱོད་པའི་མཚན་དང་ལྡན་པ་སྟེ།
དོན་ལ་འདོད་པའི་དོན་ལ་ཆགས་པ། དོན་དམ་པའི་འདོད་པ་ལ་སྤྱོད་པ་བྱ་བ་
ཡིན་གསུང་
། དེ་ལྟར་བྱང་སེམས་རྡོ་རྗེའི་ཡེ་ཤེས་སེམས་དཔའ་ཨ་ར་པ་ཙ་ནའི་སྐུ་
དེ་ཡོན་ཏན་ཅན་དུ་བཞག་ནས།
དེའི་ ཡོན་ ཏན་ གྱི་ མཚན་ གྱི་ སྒོ་ནས་བརྗོད་ན། འདི་ ལྟར་ སངས་ རྒྱས་
བཅོམ་ལྡན་འདས། །ཞེས་པ་ནས། །ཐེག་པ་ཆེན་པོ་ཚུལ་གྱི་མཆོག །ཞེས་བྱ་བའི་
བར་དུ་བྱང་སེམས་རྡོ་རྗེའི་མཚན་དུ་བྱུང་བའོ། །ཡ་ཏེ་ན་མ་ཞེས་པ་ནི་དྲུག་ཀ་ལ་
གདགས་ཏེ། ཨོཾ་བཛྲ་ཏིག་སྣ་ཀཱ་ཡ་ཏེ་ན་མ། ཞེས་པ་ལ་སོགས་པའོ། །གཞུང་ཚད་
ནི་ཚིགས་སུ་བཅད་པ་གསུམ་མོ། །འཕགས་པ་འཇམ་དཔལ་གྱི་ཏི་ཀ་ལས་ལེའུ་
བཞི་པའི་བཤད་པའོ།། 11
ལེའུ་ལྔ་པ་འདི་ལས་དགེ་བཤེས་བྱེ་མ་ལུང་པའི་བཞེད་པས། ཁྱད་པར་
རྣམ་པ་བཅུ་གཉིས་བྱ་བ་ཞིག་གསུང་སྟེ། དང་པོ་དེ་ཁོ་ན་ཉིད་ཀྱི་ཁྱད་པར་ནི།
འཇམ་དཔལ་ཡེ་ཤེས་སེམས་དཔས་སངས་མ་རྒྱས་པའི་དུས་ སུ་རྒྱུ་བྱང་ཆུབ་
མཆོག་ཏུ་སེམས་བསྐྱེད་ནས་བསྐལ་པ་གྲངས་མེད་པ་གསུམ་དུ་ཚོགས་གཉིས་
228 68



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གསོག་པའི་དུས་ན་རང་གི་ཤེས་པ་སྤྱི་དེ་ལ་སྒྲོ་འདོགས་མི་འདྲ་བ་བཞི་བཅད་ཏེ།
དེ་ཡང་ཡུལ་དང་ཡུལ་ཅན་དུ་དམིགས་པ། རྒྱུ་ལ་མཚན་མར་འཛིན་པ། ལོག་པའི་
སྨོན་ལམ་ཕྱིན་ཅི་ལོག་ཏུ་འདུ་བྱེད་པ་དེ་རྣམས་ཀྱི་སྒྲོ་འདོགས་གཅོད་པའི་དོན་དུ།
རྣམ་པར་ཐར་པའི་སྒོ་སྟོང་པ་ཉིད་ལ་སོགས་པ་རྣམ་པར་ཐར་པ་བཞི་བསྒོམས་
པས་རིག་པའི་ཡེ་ཤེས་རྣམ་པ་ལྔ་བསྐྱེད་དེ། དེ་ཉིད་ལ་ནང་དུ་འཛིན་པར་བྱེད་པ་
ལ་སོགས་པའི་སྒྲོ་འདོགས་བཅུ་དྲུག་གཅད་དུ་ཡོད་དེ། དེའི་གཉེན་པོར་ནང་སྟོང་
པ་ཉིད་
་ལ་སོགས་པ་སྟོང་པ་ཉིད་བཅུ་དྲུག་བསྒོམས། སྒྲོ་འདོགས་དེ་ཉིད་ལ་ནང་
སྟོང་པ་ཉིད་ལ་སོགས་པའི་ཡེ་ཤེས་ཀྱི་ཆ་དང་བཅས་པ་བཅུ་དྲུག་བསྒོམས།
དེ་ ལྟར་ སྒོམ་ ལ་ སེར་ སྣ་དང་། ཚུལ་ ཁྲིམས་འཆལ་ པ་ལ་ སོགས་པའི་
གཉེན་པོར། སྦྱིན་པ་དང་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་ལ་སོགས་པ་བརྒྱད་
ལམ་དུ་སྤྱོད། དེའི་དུས་སུ་སྟོབས་ལྔ། ཚོགས་ཀྱི་ལམ་གྱི་ཡེ་ཤེས། མཐོང་བའི་
ལམ་གྱི་ཡེ་ཤེས། སྒོམ་པའི་ལམ་གྱི་ཡེ་ཤེས་རྣམས་བགྲོད་པས་འབྲས་བུ་རྣམས་
གཟུགས་མེད་ཆོས་ཀྱི་སྐུ་ཐོབ། གཟུགས་མེད་གཟུགས་ཅན་དུ་བྱིན་གྱིས་བརླབས་
པས། ཡེ་ཤེས་ལྔ་རིགས་ལྔར་བྱུང་
། རྣམ་པར་ཐར་པའི་སྒོ་བཞི་པོ་རྡོ་རྗེ་སེམས་
དཔའ་ལ་སོགས་པ་ཡུམ་བཞིར་བྱུང་། ནང་སྟོང་པ་ཉིད་ལ་སོགས་པ་བཅུ་དྲུག་རྡོ་
རྗེ་སེམས་དཔའ་ལ་སོགས་པ་ཤེས་རབ་ཀྱི་སེམས་དཔའ་བཅུ་དྲུག་ཏུ་བྱུང་
། སྟོང་
པ་ཉིད་ཡེ་ཤེས་ཀྱི་ཆ་དང་བཅས་པ་བཅུ་དྲུག་པོ་དེ། བྱམས་པ་ལ་སོགས་པ་ཐབས་
ཀྱི་སེམས་པ་བཅུ་དྲུག་ཏུ་བྱུང་
། ཕ་རོལ་ཏུ་ཕྱིན་པ་བརྒྱད་སྤྱད་པ་དེ་སྒེག་མོ་ལ་
སོགས་པ་ལྷ་མོ་བརྒྱད་དུ་བྱུང་
། སྟོབས་ལྔ་དང་ཡེ་ཤེས་བཞི་པོ་དེ་ལྕགས་ཀྱུ་ལ་
སོགས་པ་སྒོ་བ་བཞིར་བྱུང་བའོ། །དེ་ཡང་རྗེས་འཇུག་ཉམས་སུ་ལེན་པའི་དུས་སུ་
228 -69



མེས་པོའི་ཤུལ་བཞག་ལས། རོག་སློབ་བརྒྱུད་དང་བཅས་པའི་གསུང་འབུམ། ༼༧༑
ནི་དེ་ལྟར་བསྒོམ་མི་དགོས་ཏེ། ལྷ་ལྔ་བཅུ་རྩ་གསུམ་པོ་དེ་ཉིད་བསྒོམས་པས་
འབྲས་བུ་གཟུགས་མེད་ཆོས་ཀྱི་སྐུ་ཐོབ། གཟུགས་མེད་གཟུགས་ཅན་དུ་སྤྲུལ་
པའི་དུས་སུ་ཡང་ལྷ་ལྔ་བཅུ་རྩ་གསུམ་དུ་སྤྲུལ་ནུས་པའོ། །
གཉིས་པ་དཀྱིལ་འཁོར་ གྱི་ཁྱད་ པར་ནི། དབུས་དཀར་བ། ཤར་སྔོ་བ།
ལྷོ་སེར་བ། ནུབ་དམར་བ། བྱང་ལྗང་གུའོ། །གསུམ་པ་རིགས་ཀྱི་ཁྱད་པར་ནི།
རིགས་ལྔ། ཡེ་ཤེས་ལྔ། སྐུ་ལྔ་ཐམས་ཅད་འདུས་པས་རིགས་བསྡུས་པའོ། །བཞི་
པ་གཞིའི་སངས་རྒྱས་ཀྱི་ཁྱད་པར་ནི། རྣམ་པར་སྣང་མཛད་ཞལ་བཞི་ཕྱག་བརྒྱད་
པའོ། །ལྔ་ པ་དང་པོའི་སངས་རྒྱས་ཀྱི་ཁྱད་པར་ནི། ཞལ་ལྔ་ ཕྱག་བརྒྱད་པ་སྐུ་
མདོག་ དཀར་པོའོ། །དྲུག་ པ་ ཤེས་ རབ་འཁོར་ལོའི་ཁྱད་ པར་ནི། རྩིབས་དྲུག་
པའོ། །བདུན་པ་ཡེ་ཤེས་སེམས་ དཔའི་ཁྱད་པར་ནི། སྐུ་མདོག་དཀར་པོ་ཞལ་
གཅིག་ ཕྱག་ གཉིས་ པའོ། །བརྒྱད་ པ་ཐུགས་ཀའི་ས་བོན་གྱི་ཁྱད་པར་ནི། ཨ་
དཀར་པོའོ། །
དགུ་པ་འཁོར་གྱི་ལྷའི་ཁྱད་པར་ནི། ཤར་ཕྱོགས་པ་ཐམས་ཅད་སྔོན་པོའོ། །
ལྷོ་སེར་པོ། ནུབ་དམར་པོ། བྱང་ལྗང་གུའོ། །བཅུ་པ་གཞུང་ཚད་ཀྱི་ཁྱད་པར་ནི།
འདི་ལྟར་སངས་རྒྱས་བཅོམ་ལྡན་འདས་ནས། ཐེག་པ་ཆེན་པོ་ཚུལ་གྱི་མཆོག་གི་
བར་དུ་ཚིགས་སུ་བཅད་པ་བཅུ་བཞི་པའོ། བཅུ་གཅིག་པ་མཚན་གྱི་ཁྱད་པར་ནི་
མཚན་ བརྒྱད་ཅུ་ རྩ་ དྲུག་ གོ །བཅུ་ གཉིས་པ་མན་ངག་གི་ཁྱད་པར་ནི། རྡོ་ རྗེ་
དབྱིངས་ཀྱི་དཀྱིལ་འཁོར་དེ་བསྒྲུབ་བྱར་བཞག་ནས། དེང་སྒྲུབ་པའི་ཐབས་ལ་
མཚན་གཞན་གྱི་དོན་དུ་སྒྲུབ་པ་དང་། མཚན་རང་གི་དོན་དུ་སྒྲུབ་པའོ། །
དང་པོ་ལ་དབང་སྐུར་བ་དང་
། རབ་ཏུ་གནས་པ་དང༌། སྦྱིན་སྲེག་གི་སྒོ་
228 -70



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ནས་གཞན་གྱི་དོན་བྱ་བའོ། །རང་གི་དོན་ལ། བསྐྱེད་པའི་རིམ་པ་དང་། རྫོགས་
པའི་རིམ་པའོ། །དང་པོ་ལ་སྒོམ་པ་གཙོ་བའི་བསྐྱེད་རིམ་དང་
། བཟླས་པ་གཙོ་
བའི་དང་
། སྦྱིན་སྲེག་གཙོ་བའིའོ། །རྫོགས་རིམ་ལ་ཡང་སྒོམ་པ་གཙོ་བའི་རྫོགས་
རིམ་དང་
། བཟླས་པ་གཙོ་བའི་དང་
། སྦྱིན་བསྲེག་གཙོ་བའི་རྫོགས་རིམ་མོ། །
པུ་རངས་པའི་ཞལ་ནས་ཁྱད་པར་བཅུ་གཉིས་པོ་དེ་དགོས་པར་འདུག་སྟེ། དེ་ཅུང་
ཟད་དོན་མང་བ་ཡིན་གསུང་
། པུ་རངས་པ་ལེའུ་འདི་ལ་ཆོས་བཞི་ལས་དང་པོ་
དགོས་པའི་དོན་ནི་གདུལ་བྱ་དུག་ལྔ་ཆ་མཉམ་པ་དང་བག་ལ་ཉལ་བ་གཉིས་ཀྱིས་
རང་གི་དོན་དང་གཞན་གྱི་དོན་མ་ལུས་པར་འགྲུབ་ཏུ་འཇུག་པའི་དགོས་པའོ། །
བསྡུས་བའི་དོན་ལ་གསུམ་ལས་དང་པོ་སྤྲོ་གཞི་ཡེ་ཤེས་སེམས་དཔའི་མཚན་
བསྟན་སྟེ། དེ་ལ་ཡེ་ཤེས་སེམས་པའི་མཚན་ཉིད་དང་
། གནས་པ་དང་། སྐྱེད་པའི་
ས་བོན་དང་
། མན་ངག་གི་དོན་དང་
། ཚིག་གི་དོན་ཏེ། དེ་ལ་ཡང་མཚན་ཉིད་ནི།
དོན་རྟགས་གཉིས་ལས། དོན་གྱི་མཚན་ཉིད་ནི། ཡུལ་ཆོས་ཉིད་སྟོང་པ་ཡུལ་ཅན་
རིག་པའི་ཡེ་ཤེས་དབྱེར་མེད་པའོ། །
རྟགས་ ཀྱི་མཚན་ཉིད་ནི། ཞལ་དྲུག་ ཕྱག་གཉིས་པའི་སྐུར་བྱུང་བའོ། །
གནས་པ་ནི་དོན་གྱིས་ གནས་ སངས་ རྒྱས་ཐམས་ཅད་ ཀྱི་ཐུགས། སེམས་ཅན་
ཐམས་ཅད་ཀྱི་སེམས་ཉིད་ལ་གནས་པའོ། །དེ་ལྟར་ཡང་ སངས་རྒྱས་ཀུན་གྱི་
ཐུགས་ ལ་ གནས། །སེམས་ ཅན་ ཀུན་ གྱི་ ཡིད་ལ་འཇུག །ཅེས་ སོ། །རྟགས་ ནི་
ཤེས་རབ་འཁོར་ལོའི་ལྟེ་བ་ལ་བསྐྱེད་པའོ། །བསྐྱེད་པའི་ས་བོན་ནི་དོན་གྱི་ཡེ་
ཤེས་སེམས་དཔའ་རྒྱུ་འདི་ལས་སྐྱེས་བྱ་བ་མེད་དེ། དེ་ཡང་དང་པོ་སངས་རྒྱུ་མེད་
པ་ཞེས་སོ། །རྟགས་ཀྱི་ཡེ་ཤེས་སེམས་དཔའ་ནི། ཡེ་གེ་ཨ་དཀར་པོ་ལས་སྐྱེད་
228-71



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
པའོ། །དེ་ལྟར་ཡང་རྫོགས་པའི་སངས་རྒྱས་ཨ་ལས་འབྱུང་
། །ཞེས་གསུངས་པའོ། །
མན་ངག་གི་དོན་ནི་གཞན་དང་འབྲེལ་པ་དང་མ་འབྲེལ་པའོ། །
དང་པོ་ལ་ཤེས་རབ་འཁོར་ལོའི་དབུས་སུ་རྗེ་བཙུན་སྐུའི་ཚུལ་དུ་བཞུགས་
པ་དང་། ཟབ་མོ་གསང་སྔགས་ཀྱི་དོན་དུ་རྗེ་བཙུན་སྔགས་ཀྱི་ཚུལ་དུ་བཞུགས་
པའོ། །གཞན་དང་མ་འབྲེལ་པ་ལ་ཡེ་ཤེས་སེམས་དཔའ་སྒྲུབ་པ་ལ་རྒྱས་པ་དང་།
བསྡུས་པ་གཉིས་ཏེ་གོང་ལེའུ་བཞི་པ་དང་འདྲའོ། །ཚིག་གི་དོན་གཅིག་སྙན་དུ་
གསོལ་ན། དེ་ཡང་ཨཱ་ལི་བཅུ་གཉིས་ཀྱིས་སངས་རྒྱས་ཀྱི་ཡོན་ཏན་བཅུ་གཉིས་
མཚོན་ཏེ། དེ་ཡང་གང་ལ་མཚོན་ན་སྟི་ཏོ་ལ་སོགས་པ་སངས་རྒྱས་ཐམས་ཅད་ཀྱི་
ཐུགས་ལ་ང་གནས་སོ། །
དེ་ཡང་དོན་གྱི་ང་སངས་རྒྱས་ཀྱི་ཡོན་ཏན་ས་བཅུ་གཉིས། རྟགས་ཨཱ་ལི་
བཅུ་གཉིས་ལས་སྐུར་མི་གནས་སམ་ཞེ་ན། བཛྲ་ཏིག་སྣ་ལ་སོགས་པས་དོན་
སངས་རྒྱས་ཀྱི་ས་བཅུ་གཉིས་པོ་དེ་རྟགས་རིགས་བསྡུས་ཀྱི་ཡེ་ཤེས་སེམས་དཔའི་
སྐུར་བྱུང༌། སྐུ་དེ་ཡོན་ཏན་ཅན་དུ་གཞག་ནས། དེའི་ཡོན་ཏན་གྱི་མཚན་གྱི་སྒོ་
ནས་བསྟོད་དེ། དེ་ཡང་མཚམས་སྦྱོར་གྱི་ཚིག་དེ། སྔོན་འབྱུང་དུ་འདི་ལྟར་འཆད།
རྗེས་འཇུག་ཏུ་འདི་ལྟར་སྒོམས་དང་། འདི་ལྟར་བཀླག་གོ །འདི་ལྟར་སྒོམས་ནི་
རང་བྱིན་གྱིས་བརླབ་པ་ཤེས་རབ་འཁོར་ལོའི་རྫོགས་པའི་རིམ་པ། བསམ་གཏན་
བཞིའི་དང་
། རིམ་པ་ཏིང་ངེ་འཛིན་དང༌
། ནམ་མཁའ་ལམ་ཁྱེར་གྱི་རྫོགས་པའི་
རིམ་པ་འདི་ལྟར་སྒོམས། འདི་ལྟར་བཀླག་ནི་ཆེ་བའི་ཡོན་ཏན། ཟབ་མོ་གསང་
སྔགས། མི་རྟོག་པའི་ཡེ་ཤེས་འདི་ལྟར་བཀླག་པའོ། །ཡེ་ཤེས་སེམས་དཔའ་དེ་ལ་
ཁྱོད་ནི། སངས་རྒྱས་ལགས་སོ་ཞེས་བྱའོ། །
228--72



འཇམ་དཔལ་གྱི་མཚན་ཡང་ད་
ན་ཡང་དག་པར་བརྗོད་པའི་འགྲེལ་པ།
དེ་ཡང་ཤེས་བྱ་ཇི་ལྟ་བ་དང་ཇི་སྙེད་པའི་དོན་རྟོགས་ཤིང་ཁོང་དུ་ཆུད་པའོ།
ཁྱོད་ནི་བཅོམ་ལྡན་འདས་ལགས་སོ་ཞེས་བྱ། དེ་ཡང་བདུད་བཞི་བཅོམ་ཞིང་
དབང་ཕྱུག་ལ་སོགས་པའི་ཡོན་ཏན་དྲུག་དང་ལྡན་པའོ། །ཁྱོད་ནི་རྫོགས་པའི་
སངས་རྒྱས་ལགས་སོ། །དེ་ཡང་རང་གི་དོན་དང་གཞན་གྱི་དོན་མ་ལུས་པར་
རྫོགས་ཤིང་སྤངས་བྱ་ཐམས་ཅད་སྤངས་ནས་ཡེ་ཤེས་ཀྱི་དོན་རྒྱས་པའོ། །ཡང་ན་
གཉིས་མེད་གཅིག་པོ་དེ་ལ། ཡོན་ཏན་གྱི་མཚན་བརྒྱད་བརྒྱ་བཅུ་གཉིས་རྫོགས་
པའོ། །ཁྱོད་ནི་ཨ་ལས་བྱུང་ལ་ལེགས་སོ་ཞེས་བྱ། དེ་ཡང་དོན་ ཨས་སྐྱེ་མེད་
མཚོན་ལ་སྐྱེ་མེད་གོམས་པ་ལ་བྱུང་བ་ཡང་ཁྱོད་ཡིན་ནོ། །རྟགས་ཨ་དཀར་
ལས་བྱུང་བས་སོ། །མིང་འདོགས་དེ་ཡང་འབྲེལ་པའི་མཚམས་སྦྱོར་ནས་སྤྲོ་བ་ ལ་
སོགས་པ་གསུངས་པ་ཞེས་པས། །སྤྲོ་བ་དེ་ཡང་གཞིའི་སངས་རྒྱས་དང་
། དང་
པོའི་སངས་རྒྱས་དང༌། ཤེས་རབ་འཁོར་ལོ་ལས་འོད་མི་སྤྲོ་སྟེ། ཡེ་ཤེས་སེམས་
དཔའ་ཁོ་ན་ལས་འོད་སྤྲོ་བས་སྤྲོ་གཞི་ཡེ་ཤེས་སེམས་དཔའི་མཚན་ནས་བརྗོད་
པའོ། །
ད་ནི་སྤྲོ་ས་ཡི་གེ་ཨའི་མཚན་ནས་བརྗོད་པ་སྟོན་ཏེ་དེ་ཡང་ཨའི་དབྱེ་བ་
དང་། མཚན་ཉིད་དང་། མཛད་པ་འཕྲིན་ལས་དང༌
། མན་ངག་དང་། ཨའི་ཚིག་
གི་དོན་ནོ། །དབྱེ་བ་ལ་དོན་གྱི་ཨ་དང་
། རྟགས་ཀྱི་ཨའོ། །མཚན་ཉིད་ནི་དོན་གྱི་
ཨའི་མཚན་ཉིད་ཆོས་ཀྱི་དབྱིངས་སྐྱེ་བ་མེད་པའོ། །རྟགས་ཀྱི་ཨ་དཀར་པོའོ། །
རྟགས་ནི་ཡི་གེ་ཐམས་ཅད་ཀྱི་སྲོག་ཏུ་འདུག་པའོ
། །
མཛད་པ་འཕྲིན་ལས་ནི། དོན་གྱི་ཨས་བླ་ན་མེད་པའི་བྱང་ཆུབ་གསུམ་
བསྐྱེད་པའོ། །རྟགས་ཀྱི་ཨས་འོད་ཟེར་སྤྲོས་ནས་སེམས་ཅན་གྱི་དོན་མཛད་པ་
228-73



•ཡེ་
མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
དང་སངས་རྒྱས་ལ་མཆོད་པ་བྱེད་པའོ། །མན་ངག་གི་དོན་ལ་གཞན་དང་འབྲེལ་
བ་དང༌། མ་འབྲེལ་པའོ། །དང་པོ་ལ་གཙོ་བོ་གསུམ་བརྩེག་པའི་ཐུགས་ཀར་ཡི་
གེ་ཨ་ངོ་བོ་ཉིད་ཀྱི་སྐུའི་ཚུལ་དུ་བཞུགས་པ་ནི། རྗེ་བཙུན་སྐུའི་ཚུལ་དུ་བཞུགས་
སོ། །
ཐུགས་ཀ་ན་ཡི་གེ་བཀོད་པ་ནི། རྗེ་བཙུན་སྔགས་ཀྱི་ཚུལ་དུ་བཞུགས་
པའོ། །གཞན་དང་མ་འབྲེལ་བ་ལ་སྒྲུབ་ཐབས་རྒྱས་པ་དང་
། མདོར་བསྡུས་པའོ། །
དང་པོ་ལ་བསྙེན་པ་དང་སྒྲུབ་པ་དང་
། ལས་སྦྱོར་རོ། །བསྙེན་པ་ནི་རང་ཡེ་ཤེས་
སེམས་དཔར་སྒོམ་པའི་སྙིང་གར་ཟླ་བའི་སྟེང་དུ་ཨ་བསྒོམ་དེ་ནས་དེ་ལ་དམིགས་
ཏེ་ཨ་ཨཱ་ཞེས་འབུམ་ཚོ་གསུམ་བཟླས་སོ། །སྒྲུབ་པ་ནི་ཉའི་ནུབ་མོ་རྗེ་བཙུན་པ
ཤེས་སེམས་དཔའ་ལ་མཆོད་པ་རྒྱ་ཆེན་པོ་བྱས་ཏེ། མཚན་ཐོག་ཐག་ཏུ་ཨ་བཟླས་
པས་ཐོ་རངས་ཡེ་ཤེས་སེམས་དཔའ་བྱོན་ནས་རིགས་ཀྱི་བུ་ལེགས་སོ་ཟེར་ནས་
ཕྱག་གིས་བྱུག་པ་དང་ལུང་བསྟན་པ་འབྱུང་ངོ་
། །
དེ་ནས་ལས་ལ་སྦྱར་བ་ནི། མིག་ལ་ཨ་བསྒོམས་ཏེ། ཨ་བཟླས་ན་མིག་གི་
མངོན་པར་ཤེས་པ་ལ་སོགས་པ་འབྱུང་བ་དེས་འགྲེའོ། །ཨའི་མན་ངག་གི་མདོར་
བསྡུས་ནི། སྐད་ཅིག་མས་བདག་དང་དངོས་པོ་ཐམས་ཅད་སྟོང་པ་ཉིད་དུ་བསྒོམ།
དེའི་
ངང་ལས་ཨ་དཀར་པོ་དུས་གསུམ་གྱི་སངས་རྒྱས་ཐམས་ཅད་ཀྱི་གཟུགས་
སྙན་འཆར་བ་ཞིག་བསྒོམ། དེ་ལས་སྐྱོ་ན་ཨ་དེ་ལས་སྐྱེ་མེད་ཀྱི་རང་སྒྲ་གྲགས་
པར་བསམས་ལ་ཡང་སྙིང་ནུས་ཚད་དུ་བཟླས་སོ། །དེ་ལས་སྐྱོ་ན་སྟོང་པ་བསྒོམ་
སྟེ། དེའི་ངང་ལས་དང་པོའི་སངས་རྒྱས་སུ་ལངས་ནས་སྤྱོད་ལམ་ཅི་རིགས་སུ་
བྱའོ། །ཚིག་གི་དོན་ནི་ཨ་ནི་ཚིག་གཅིག་གིས་རྟགས་ཀྱི་ཨ་བསྟན་ཏེ། ཨ་ནི་ཡེ་
228 - 74



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཤེས་ སེམས་ པའི་ཐུགས་ ཀའི་ ཨ འོ། །ཡིག་འབྲུ་ཀུན་ནི་ དབྱངས་ ཡིག་ དང་།
གསལ་བྱེད་དོ། ། མཆོག་ནི་དེ་རྣམས་ཀྱི་སྲོག་གམ་ཐོག་མར་བྱུང་བའོ། །
དོན་ཆེན་ནི་མཛད་པ་འཕྲིན་ལས་ཏེ། དེའི་ངང་ལས་དང་པོའི་སངས་རྒྱས་
སུ། དེ་ཡང་དོན་གྱི་ཡི་གེ་ཨའི་མཛད་པ་འཕྲིན་ལས་ནི་སྟོང་པ་ཉིད། དེ་ལ་ཉན་
ཐོས་ཀྱི་སྒོམ་པས་གང་ཟག་གི་བདག་མེད་ཙམ་དུ་རྟོགས། བྱང་ཆུབ་སེམས་དཔའི་
རྣམས་ ཀྱིས་ གང་ ཟག་ གི་བདག་ དང་། ཆོས་ ཀྱི་བདག་ གཉིས་ ཀས་སྟོང་པར་
རྟོགས་པའོ། །རྟགས་ཀྱི་ཨ་དཀར་པོ་ལས་འོད་སྤྲོས་ནས་སངས་རྒྱས་མཆོད་པ་
དང་སེམས་ཅན་གྱི་དོན་བྱེད་པས། དོན་ཆེན་ནོ། །ཡི་གེ་དམ་པ་ནི་དོན་གྱི་ཨ་སྟེ།
དེ་ཡང་ཡི་གེ་ན་ཨཀཱ་ར་ཞེས་པ་སྟེ། ཀཱ་ར་ནི་མི་འགྱུར་བའོ། །ཨས་བཀག་པས་
འགྱུར་བ་མེད་པ་སྟེ། དོན་ལ་ཆོས་ཀྱི་དབྱིངས་སྟོང་པ་ཉིད་དེ། མི་འགྱུར་བར་
གནས་པས་དམ་པའོ། །གོང་གི་འོད་ཟེར་སྤྲོ་བ་དེ་ཡེ་ཤེས་སེམས་དཔའི་དབུའི་
གཙུག་ཏོར་ ལས་ འོད་ ཟེར་ སྤྲོའམ། ཞབས་གདན་ ཁྲི་ ལས་ འོད་ ཟེར་ སྤྲོའམ།
ལྗགས་ཀྱི་དབང་པོ་ལས་སྤྲོའམ། རང་བཞིན་གྱིས་འོད་འདོམ་གང་བ་ལས་སྤྲོའམ་
སྟེ། དེ་རྣམས་ལས་མི་སྤྲོ་བར། ཐུགས་ཀྱི་ཟླ་བའི་དཀྱིལ་འཁོར་ཨ་ལས་སྤྲོས་
པས། སྤྲོས་ས་ཡི་གེ་ཨའི་མཚན་ནས་བརྗོད་པའོ། །
ད་ནི་སྤྲོ་རྒྱུ་འཁོར་གྱི་ལྷའི་མཚན་ནས་བརྗོད་པ་སྟོན་ཏེ། དེ་ལ་ཡང་དྲུག་
ཡོད་པ་ལས། དང་པོ་ཡུམ་བཞིའི་མཚན་ནས་བརྗོད་པའོ། །དེ་ཡང་ཡུམ་བཞིའི་
མཚན་ཉིད་དང་། ཡུམ་དུ་གཞག་པའི་འཐད་པ་དང་། བསྐྱེད་པའི་ས་བོན་དང་
།
འཕྲིན་ལས་དང་། ཐབས་ཤེས་རབ་ཏུ་གཞག་པའི་འཐད་པ་དང་
། མན་ངག་དང་།
ཚིག་གི་དོན་ནོ། །མཚན་ཉིད་ལ་དོན་གྱི་མཚན་ཉིད། རྣམ་པར་ཐར་པའི་སྒོ་བཞི་
228-75



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༽
དང་། རྟགས་ཡུམ་བཞིའོ། །དེ་ཡང་སྟོང་གཞི་མེ་ལོང་ལྟ་བུའི་ཡེ་ཤེས་ལ་ སྟོང་
རྒྱུའམ་མི་མཐུན་པའི་ཕྱོགས་ཡུལ་དང་ཡུལ་ཅན་དུ་དམིགས་ལ། དེས་སྟོང་པའི་
གཉེན་པོར་རྣམ་པར་ཐར་པའི་སྒོ་སྟོང་པ་ཉིད། རྟགས་རྡོ་རྗེ་སེམས་མའོ། །དེ་ཉིད་
རྣམ་པར་ཐར་པའི་སྒོ་སྟོང་པ་ཉིད་དུ་བྱུང་
། དེ་ཉིད་རྡོ་རྗེ་སེམས་མར་བྱུང་སྟེ་དཔེར་
ན་ཆུ་ཉིད་རླབས་སུ་བྱུང་ལ་རླབས་ཉིད་ཆུར་རོ་གཅིག་པ་དང་འདྲའོ། །ཡང་སྟོང་
ཞིང་མཉམ་པ་ཉིད་ཀྱི་ཡེ་ཤེས་ལ་སྟོང་རྒྱུའམ་མི་མཐུན་པའི་ཕྱོགས་རྒྱུ་ལ་མཚན་
མར་འཛིན་པ་དེས་སྟོང་པའི་གཉེན་པོར་རྣམ་པར་ཐར་པའི་སྒོ་མཚན་མ་མེད་པ།
རྟགས་རིན་ཆེན་སེམས་མའོ། །དེ་ཉིད་རྣམ་པར་ཐར་པའི་སྒོ་མཚན་མ་མེད་པ་ལ་
སོགས་པ་གོང་དང་འདྲའོ། །
ཡང་སྟོང་གཞི་སོ་སོ་ཀུན་ཏུ་རྟོག་པའི་ཡེ་ཤེས་ལ་སྟོང་རྒྱུའམ་མི་མཐུན་
པའི་ཕྱོགས་ལོག་པའི་རྨི་ལམ། དེས་སྟོང་པའི་གཉེན་པོར་རྣམ་པར་ཐར་པའི་སྒོ་
སྨོན་པ་མེད་པ། རྟོགས་ཆོས་ཀྱི་སེམས་མའོ། །དོན་རྟགས་ཀྱི་འབྲེལ་གོང་དང་
འདྲ། ཡང་སྟོང་གཞི་བྱ་བ་གྲུབ་པའི་ཡེ་ཤེས་ལ་སྟོང་རྒྱུ་ཕྱིན་ཅི་ལོག་ཏུ་འདུ་བྱེད་
པ། དེས་སྟོང་པའི་གཉེན་པོར་རྣམ་པར་ཐར་པའི་སྒོ་ཐབས་ལ་མཁས་པ། རྟགས་
ལས་ཀྱི་སེམས་མ། འབྲེལ་གོང་དང་འདྲ། དེ་ཡང་རྟགས་སྐུ་བྱུང་བ་ལ་ཐུན་མོང་
གི་ཆོས་དང་། ཁྱད་པར་གྱི་ཆོས་སོ། །
ཐུན་མོང་གི་ཆོས་ནི་བཞི་སྟེ། གདན་ཟླ་བའི་དལ། བཞུགས་ཚུལ་སེམས་
དཔའི་དཀྱིལ་དཀྲུང་
། དར་དང་ནོར་བུ་རིན་པོ་ཆེའི་རྒྱན། འོད་ཀྱི་དཀྱིལ་འཁོར་
ཐུན་ མོང་ པའོ། ཁྱད་ པར་ གྱི་ ཆོས་ནི་ བཞུགས་ པ། མཚན། སྐུ་མདོག །རིགས།
དབུ་རྒྱན། ཕྱག་མཚན་དང་དྲུག་གིས་ཁྱད་པར་དུ་བྱས་པའོ། །ཡུམ་དུ་གཞག་པའི་
228 -76



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འཐད་པ་ནི། བསྐྱེད་པའི་ཡུམ་དང་
། གསོ་བའི་ཡུམ་ལས། འདིར་ནི་བསྐྱེད་པའི་
ཡུམ་སྟེ། དེ་ཡང་རྣམ་པར་ཐར་པའི་སྒོ་བཞིས། རིག་པའི་ཡེ་ཤེས་ལྔ་བསྐྱེད། དེ་
ལས་དཀྱིལ་འཁོར་གྱི་ལྷ་ཚོགས་བྱུང་བའོ། །
དེ་རྣམ་པར་ཐར་པའི་སྒོ་བཞི་ལོག་ན། རིག་པའི་ཡེ་ཤེས་ལྡོག །དེ་ལོག་
ན་དཀྱིལ་འཁོར་གྱི་ལྷ་མི་འབྱུང་བ་སྟེ། བསྐྱེད་པའི་ས་བོན་ཨ་ཨཱ་ཨི་ཨཱི་ལས་
བསྐྱེད་པའོ། །འཕྲིན་ལས་ནི་ཐུན་མོང་གི་མཛད་ པ་དང་། ཁྱད་པར་གྱི་མཛད་
པའོ། །ཐུན་མོང་གི་མཛད་པ་བཅུ་གཉིས། ཁྱད་པར་ནི་རྡོ་རྗེ་སེམས་མས་བྱང་
ཆུབ་སེམས་ལ་སྦྱོར། རིན་ཆེན་སེམས་མས་སྦྱིན་པ། ཆོས་ཀྱི་སེམས་མས་ཤེས་
རབ། ལས་ཀྱི་སེམས་མས་བརྩོན་འགྲུས་ལ་སྦྱོར་བའོ། །དེ་ལྟར་ཡང་ལུགས་
མཐུན་པ་རྣལ་འབྱོར་གྱི་རྒྱུད་ནས། བྱང་ཆུབ་སེམས་དཔའི་མཐུ་འམ་ནི། །ཕ་རོལ་
སངས་རྒྱས་ཉིད་དུ་སྦྱོར། །དེ་བས་ཕ་རོལ་ཕྱིན་ལྡན་མ། །རྡོ་རྗེ་སེམས་མར་ཤེས་
པར་བྱ། །སྦྱིན་པ་སྤྱོད་པའི་མཐུ་ཡིས་ནི། །ཤེས་རབ་བརྩོན་འགྲུས་གོང་གིས་
འགྲེའོ། ཐབས་ཤེས་རབ་ཏུ་གཞག་པའི་འཐད་པ་ནི། མི་བསྐྱོད་པ་ལ་སོགས་པ་
རིགས་བཞི་ཐབས། ཡུམ་བཞི་ཤེས་རབ་གཉིས་སུ་མེད་པའི་རྟགས་སུ། འཁོར་
ལོ་རྩིབས་བརྒྱད་ལ་བཀོད་པས། ཐབས་ཤེས་རབ་དབྱེར་མེད་མཚོན་ནོ། །མན་
ངག་ནི་གཞན་དང་འབྲེལ་པ་དང་
། མ་འབྲེལ་པའོ། །འབྲེལ་པ་ནི་གསང་ལྡན་དུ་
བསྐྱེད་རྒྱུའི་ཆོས་གསུམ། བསྐྱེད་ཐབས་ཀྱི་ཆོས་བཅུ་གཉིས་ཀྱིས་བསྐྱེད་པའི་དུས་
སུ་རྡོ་རྗེ་དང་རིན་པོ་ཆེར་རྡོ་རྗེ་སེམས་མ་ལ་སོགས་པའི་སྐུ་སྦས་པའི་ཚུལ་དུ་
བསྐྱེད་པ་ནི། དཀྱིལ་འཁོར་རྒྱལ་མཆོག་ཏུ་རྗེ་བཙུན་སྐུའི་ཚུལ་དུ་བཞུགས་པའོ། །
ཟབ་མོ་གསང་སྔགས་ཀྱི་དུས་སུ་ སྤྲོ་བར་མཛད། བསྡུ་བར་མཛད། བསྡུས་ཏེ་
228-77



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
བརྟན་པར་འཁོད་པའི་དུས་སུ་ཤར་ལྷོར་ནས་ཀྱི་མཚམས་རྣམས་སུ་ཁོང་ནས་
འབྱུང་བ་ལ་སོགས་ པའི་ ཚིག་རྐང་བཞི་ རིམ་པ་བཞིན་དུ། སྔོན་པོ། སེར་པོ།
དམར་པོ། ལྗང་གུའི་ཁ་དོག་རྣམས་རིམ་པ་བཞིན་དུ་དགོད་པ་ནི་རྗེ་བཙུན་སྔགས་
ཀྱི་ཚུལ་དུ་བཞུགས་པའོ། །
གཞན་དང་མ་འབྲེལ་པ་ནི་རྡོ་རྗེ་སེམས་མ་ལ་སྒྲུབ་ཐབས་རྒྱས་པ་དང་
།
བསྡུས་པའོ། །དང་པོ་ལ་ཁྲུས་དང་ཆུ་སྦྱིན་བྱས་ནས་སྟན་ལ་འདུག་སྟེ། བསྲུང་བ་
མདོར་བསྡུས་སྒོམ། རྡོ་རྗེ་སེམས་མ་ལ་སངས་རྒྱས་དང་བྱང་ཆུབ་སེམས་དཔས་
བསྐོར་བ་སྤྱན་དྲངས་ལ་བདུན་རྣམ་དག་བྱ། སྡོམ་པ་གཟུང་བ་དང་
། ཡེ་ཤེས་
མདོར་བསྡུས་དང་
། གདན་སྒོམ་པ་གོང་དང་འདྲ། དེའི་སྟེང་དུ་ཨ་དང་རྡོ་རྗེ་ལས།
རྡོ་རྗེ་སེམས་མ་སྐུ་མདོག་སྔོན་མོ་ཕྱག་ན་རྡོ་རྗེ་བསྣམས་པ་ཞིག་བསྐྱེད། དེའི་
ཐུགས་ཀར་ཟླ་བ་ལ་ཨ་དེ་ལ་ཡང་སྙིང་གིས་བསྐོར་བ་ཞིག་བསྒོམ། དེའི་སྤྲོ་བསྡུ་
དང་། སེམས་འཛིན་ལུགས་གོང་དང་འདྲ། དེ་ལས་སྐྱོ་ན་ཡང་སྙིང་ལ་བཟླས། དེ་
ལས་སྐྱོ་ན་དང་པོའི་སངས་རྒྱས་སུ་ལངས་ཏེ་སྤྱོད་ལམ་བྱ། བསྡུས་པ་གོང་དང་ཡེ་
ཤེས་སེམས་དཔའི་བསྡུས་པ་དང་འདྲའོ། །
ཚིག་གི་དོན་ནི། ཁོང་ནས་འབྱུང་བ་སྐྱེ་བ་མེད། །ཞེས་ པ་རྡོ་རྗེ་སེམས་
མའི་མཚན་ཏེ། རྗེ་བཙུན་གྱིས་མི་གདུལ་བ་ལ་རྡོ་རྗེ་སེམས་མར་སྤྲུལ་ཏེ། དེ་ལ་
ཅིའི་ཕྱིར་དེ་སྐད་ཅེས་བྱ་ན། ཁོང་ནས་འབྱུང་བ་ནི་ལུས་ཐམས་ཅད། ཆོས་ཐམས་
ཅད་ཡི་གེ་ཐམས་ཅད་ཀྱི་ཁོང་ནས་འབྱུང་བ། ཨ་སྟེ་རྣམ་པར་ཐར་པའི་སྒོ་སྟོང་པ་
ཉིད་མཚོན་པ་དེ་ཉིད་ལ་སྐྱེ་བ་མེད་པའོ། །དེ་ཁོ་ན་ཉིད་དེ་ལས་བྱུང་བའི་ཡུམ་རྡོ་
རྗེ་སེམས་མ་ལ་ཡང་རྗེ་བཙུན་ཡིན་ཞེས་པའོ། །ཚིག་ཏུ་བརྗོད་པ་ནི་ངག་ཏུ་བརྗོད་
228 -78



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ལ། སྤངས་ པ་ནི་བརྗོད་པ་དང་ བྲལ་བ་སྟེ། དོན་མཉམ་རྒྱུ་གསུམ། མཉམ་པ་
གཅིག་ཏུ་རོ་གཅིག་པའི་མཉམ་པ་ཉིད་ཀྱི་ཡེ་ཤེས་དེ་བསྐྱེད་པའི་རྒྱུ་རྣམ་པར་ཐར་
པའི་སྒོ་མཚན་མ་མེད་པའོ། །དེ་ལས་གྲུབ་པའི་སྐུ་རིན་ཆེན་སེམས་མ་ཡིན་པ་
ཞེས་སོ། །
བརྗོད་པ་ཀུན་ནི་འཁོར་བ་དང་མྱང་ངན་ལས་འདས་པའི་ཆོས་ཐམས་ཅད་
དོ། །རྒྱུ་ནི་སོ་སོ་ཀུན་ཏུ་རྟོག་པའི་ཡེ་ཤེས་བསྐྱེད་པའི་རྒྱུ་རྣམ་པར་ཐར་པའི་སྒོ་
སྨོན་པ་མེད་པའོ། །མཆོག་ནི་དེ་ལས་གྲུབ་པའི་སྐུ་ཡུམ་གྱི་རྡོ་རྗེ་སེམས་མའོ། །
ཚིག་ཀུན་ནི་ལྷའི་སྐད་དང་ཀླུའི་སྐད་ལ་སོགས་པའོ། །གསལ་བར་བྱེད་ནི་ལྷ་ལ་
ལྷའི་སྐད་ཀྱིས་ཆོས་སྟོན། ཀླུ་ལ་ཀླུའི་སྐད་ཀྱིས་ཆོས་སྟོན། དེ་ལྟར་ཡང་མདོ་ལས།
ལྷ་ཡི་སྐད་དང་ཀླུ་དང་གནོད་སྦྱིན་སྐད། །གྲུལ་བུམ་དག་དང་མིའི་སྐད་རྣམས་
ཀྱིས། །ཐམས་ཅད་སྐད་དུ་བདག་གིས་ཆོས་བསྟན་ཏོ། །ཞེས་སོ། །དེ་ལྟར་སེམས་
ཅན་གྱི་དོན་བྱེད་པ་ཡང་བྱ་བ་ནན་ཏན་གྱི་ཡེ་ཤེས་ཏེ་དེ་བསྐྱེད་པའི་རྒྱུ་རྣམ་པར་
ཐར་པའི་སྒོ་ཐབས་ལ་མཁས་པའོ། །དེ་ལས་གྲུབ་པའི་སྐུ་ཡུམ་ལས་ཀྱི་སེམས་མ་
ཡིན་ཞེས་སོ། །
ད་ནི་གཉིས་པ་རྒྱལ་བ་རིགས་ལྔའི་མཚན་ནས་བརྗོད་པ་སྟོན་ཏེ། རྒྱལ་བ་
རིགས་ལྔའི་མཚན་ཉིད་དང་
། གོ་རིམས་ འཆོལ་ པ འི་སྐྱོན་ སྤང་ པ་ དང་། གཙོ་
འཁོར་དུ་གཞག་པའི་འཐད་པ་དང་
། མཛད་པ་འཕྲིན་ལས་དང་། ཐབས་ཤེས་
རབ་ཏུ་གཞག་པའི་འཐད་པ་དང་། མན་ངག་གི་དོན་དང་
། ཚིག་གི་དོན་ཏོ། །
དེ་ལ་མཚན་ཉིད་ནི་དོན་གྱི་མཚན་ཉིད་ཡེ་ཤེས་ལྔ། རྟགས་རིགས་ལྔ་སྟེ།
དེ་ལ་རང་གི་ཤེས་པ་གཉིས་མེད་གཅིག་པོ་དེ་ལ་གསལ་ལ་རྟོག་པ་མེད་པའི་ཆ་
228 -79



མེས་པོའི་ཤུལ་བཞག་ལས། ག་སློབ་བརྒྱུད་དང་བཅས་པའི་གསུང་འབུམ། ༼༡༽
ནས་མེ་ལོང་ལྟ་བུའི་ཡེ་ཤེས། རྟོགས་མི་བསྐྱོད་པ། གཉིས་མེད་གཅིག་པོ་དེ་ཉིད་
ལ་མཉམ་རྒྱུ་གསུམ་མཉམ་པ་གཅིག་ཏུ་རོ་གཅིག་པ་མཉམ་པ་ཉིད་ཀྱི་ཡེ་ཤེས།
རྟགས་རིན་ཆེན་འབྱུང་ལྡན། རང་གི་ཤེས་པ་གཉིས་མེད་གཅིག་པོ་དེ་ཉིད་ལ་
ཆོས་ཐམས་ཅད་སོ་སོར་ཕྱེ་ནས། ཆོས་ཉིད་སོ་སོར་རྟོག་པའི་སྒོ་ནས་སོ་སོར་རྟོག་
པའི་ཡེ་ཤེས། རྟགས་སྣང་བ་མཐའ་ཡས། གཉིས་མེད་གཅིག་པོ་དེ་ལ་འབད་
རྩོལ་ཅི་ཡང་མི་མངའ་ཡང་སེམས་ཅན་ཐམས་ཅད་ཀྱི་དོན་བྱེད་པའི་སྒོ་ནས་བྱ་བ་
ནན་ཏན་གྱི་ཡེ་ཤེས། རྟགས་དོན་ཡོད་གྲུབ་པ། གཉིས་མེད་གཅིག་པོ་དེ་ཉིད་
ཆོས་ཀྱི་དབྱིངས་ཀྱི་སྟོང་ཉིད་ལ་བློ་འཇོག་པའི་སྒོ་ནས་ཆོས་ཀྱི་དབྱིངས་ཀྱི་ཡེ་
ཤེས། རྟགས་རྣམ་པར་སྣང་མཛད། དེ་ཉིད་ཆོས་ཀྱི་དབྱིངས་ཀྱི་ཡེ་ཤེས་སུ་བྱུང་
ལ། དེ་ཉིད་ཀྱང་རྣམ་པར་སྣང་མཛད་དུ་བྱུང་སྟེ། དཔེར་ན་ཆུ་ཉིད་རླབས་སུ་བྱུང་
ལ་རླབས་ཉིད་ཆུར་རོ་གཅིག་པ་དང་འདྲའོ། །རྟོགས་རིགས་ལྔར་བྱུང་བ་དེ་ལ་
ཐུན་མོང་གི་ཆོས་དང་། ཁྱད་པར་གྱི་ཆོས་སོ། །ཐུན་མོང་ནི་དར་གྱི་ཀློད་སྟན་ལ་
སོགས་པ་གདན་ལྔ་ཐུན་མོང་བ། བཞུགས་ཚུལ་རྡོ་རྗེ་སྐྱིལ་མོ་དཀྲུང༌
། རྒྱན་མི་
མངའ་བ། རིན་པོ་ཆེའི་རྒྱན་ཐུན་མོང་བའོ། ཁྱད་པར་གྱི་ཆོས་ནི་དྲུག་སྟེ། སེམས་
ཅན་གྱི་གདན་ལྔ་པོ་དེ་ཁྱད་པར། བཞུགས་ས་མི་འདྲ་བ། མཚན་ཉིད་མི་འདྲ་བ།
རིགས་མི་འདྲ་བ། སྐུ་མདོག་མི་འདྲ་བའོ། །ཕྱག་རྒྱ་དང་མཚན་མི་འདྲའོ། །
གོ་ རིམ་ འཆོལ་ བའི་ སྐྱོན་སྤོང་ནི། འདིར་ སྔོན་དུ་ སྣང་ བ་མཐའ་ ཡས་
བསྟན་པས་གོ་རིམ་འཆོལ་ཏེ། །དེ་ཡང་ལྷའི་སྐུའི་དབང་དུ་ན་སྔོན་ལ་རྣམ་པར་
སྣང་མཛད་བསྒོམ། དེ་ནས་མི་བསྐྱོད་པ། རིན་ཆེན་འབྱུང་ལྡན། སྣང་བ་མཐའ་
ཡས། དོན་ཡོད་གྲུབ་པ་སྒོམ་པ་ལ། འདིར་སྣང་བ་མཐའ་ཡས་དང་པོར་བྱུང་བས་
228 -80



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གོ་རིམ་འཆོལ། བྱང་ཆུབ་པ་ལྔ་སྒོམ་པའི་དབང་དུ་ཡང་དང་པོ་མེ་ལོང་ལྟ་བུའི་ཡེ་
ཤེས་བསྒོམ། དེ་ནས་མཉམ་པ་ཉིད་ཀྱི་ཡེ་ཤེས་དང་། དེ་ནས་སོ་སོར་རྟོག་པའི་ཡེ་
ཤེས་སྒོམ་པ་ལ། འདིར་སྣང་བ་མཐའ་ཡས་སོ་སོར་རྟོག་པའི་ཡེ་ཤེས་ཀྱི་རང་
བཞིན་སྔོན་དུ་བསྟན་པས་གོ་རིམས་འཆོལ་ཟེར། དེ་རིགས་པ་དང་ལུང་གི་སྒོ་
ནས་མ་འཆོལ་ཏེ། དེ་ཡང་རིགས་པ་ནི་གསང་སྔགས་ནི་གདུལ་བྱ་འདོད་ཆགས་
ཅན་གྱི་དོན་དུ་གསུངས་ཏེ། སྐྱེས་བུ་འདོད་ཆགས་ཅན་དོན་དུ་དེའི་བྱེད་པ་རྡོ་རྗེ་
སེམས་ཞེས་གསུངས་པས་སོ། །
འདིར་འདོད་ཆགས་ཀྱི་ལྷ་སྣང་བ་མཐའ་ཡས་སྔོན་དུ་བསྟན་པ་ཡིན། དེ་
ནས་མི་བསྐྱོད་པ་བསྟན་པ་ནི་འདོད་ཆགས་ཅན་གདུལ་བའི་གསང་སྔགས་ཀྱི་
ཐེག་པ་དེར་མི་འཇུག་པ་རྣམས་ཚར་བཅད་ནས་འཇུག་པའི་དོན་དུ་བསྟན། དེ་
ནས་རྣམ་སྣང་བསྟན་པ་ནི་ཚར་བཅད་ནས་བཞག་ན་འཇིག་རྟེན་པའི་ཚར་བཅད་
པ་དང་འདྲ་སྟེ། དེའི་རྒྱུད་ལས་འབྱེད་པ་མེད་པའི་གཏི་མུག་སྐྱེད་པར་བྱེད་པའི་
དོན་དུ་བསྟན། དེ་ནས་དོན་གྲུབ་བསྟན་པ་ནི། འབྱེད་པ་མེད་པའི་གཏི་མུག་དེ་
རྒྱུད་ལ་བསྐྱེད་པས་མི་ཆོག་སྟེ། བརྩོན་འགྲུས་མགོ་ལ་མེ་ཤོར་བ་ལྟ་བུས་མྱུར་དུ་
མཐར་ཕྱིན་པའི་དགོས་པས་དོན་གྲུབ་བསྟན། དེ་ལྟར་བསྒྲུབས་པས་འཇིག་རྟེན་
དང་འཇིག་རྟེན་ལས་འདས་པའི་དངོས་གྲུབ་འདི་ལྟ་བུ་འབྱུང་ངོ་། །ཞེས་པའི་ཕྱིར་
རིན་པོ་ཆེ་འབར་བ་གཅིག་ཕྱག་ན་བཟུང་ནས་རིན་ཆེན་འབྱུང་ལྡན་དེ་བསྟན།
ལུང་ནི་མདོ་སྡེ་སྟོང་ཆེན་མོ་རབ་ཏུ་འཇོམས་མ་དང་
། སངས་རྒྱས་མཉམ་སྦྱོར་
ནས། འདོད་ཆགས་ཞེ་སྡང་གཏི་མུག་གོ །དང་ཟེར། དགྱེས་པ་རྡོ་རྗེའི་མཚན་གྱི་
འགྲེལ་པ་ནས་འདོད་ཆགས་ཅན་གཙོ་བོར་གདུལ་བའི་དོན་དུའོ་ཞེས་གསུངས་
228 -81



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
ལུང་མཐུན་པར་རོ། །གཙོ་འཁོར་དུ་གཞག་པའི་འཐད་པ་ནི། སྤྱིའི་གཙོ་དབུས་ཀྱི་
རྣམ་ པར་ སྣང་ མཛད་ ལ། ལྷ་ གཞན་ མ་ ཐམས་ཅད་ནི་ སྤྱིའི་ འཁོར་ རོ། །ཤར་
ཕྱོགས་པའི་སྒོ་གཙོ་བོ་ནི་མི་བསྐྱོད་པ། རྡོ་རྗེ་སེམས་དཔའ་ལ་སོགས་པའི་དེའི་སྒོ་
འཁོར་རོ། །ལྷོ་ངོས་ཀྱི་རིན་འབྱུང་གཙོ་བོ། རྡོ་རྗེ་རིན་ཆེན་ལ་སོགས་པ་འཁོར་རོ། །
ནུབ་ཕྱོགས་ཀྱི་སྣང་མཐའ་གཙོ་བོ། །རྡོ་རྗེ་ཆོས་ལ་སོགས་པ་འཁོར་རོ། །བྱང་གི་
དོན་ཡོད་གྲུབ་པ་གཙོ་བོ་རྡོ་རྗེ་ལས་ལ་སོགས་པ་འཁོར་རོ། །དེ་ལ་གཙོ་བོ་ནི་
རིགས་ལས་སམ། རག་ལས་པར་འདུག་པའོ། །འཁོར་ནི་ རག་ལས་དགོས་པར་
འདུག་པའོ། །
མཛད་པ་འཕྲིན་ལས་ནི། ཐུན་མོང་གི་མཛད་པ་བཅུ་གཉིས། ཁྱད་པར་གྱི་
མཛད་པ་ནི་རྣམ་སྣང་གིས་གཏི་མུག་ཅན་གྱི་དོན་བྱེད། མི་བསྐྱོད་པས་ཞེ་སྡང་ཅན་
གྱི་དོན་བྱེད། རིན་ཆེན་སེར་སྣ། སྣང་མཐའ་འདོད། དོན་གྲུབ་ལེ་ལོ་ཅན་གྱི་དོན་
བྱེད་པའོ། །ཐབས་ཤེས་རབ་ཏུ་གཞག་པའི་འཐད་པ་ནི་གོང་དང་འདྲའོ། །མན་
ངག་ནི་གཞན་དང་འབྲེལ་པ་དང་
། མ་འབྲེལ་བའོ། །འབྲེལ་པ་ནི་དཀྱིལ་འཁོར་
རྒྱལ་མཆོག་ཏུ་རྗེ་བཙུན་སྐུའི་ཚུལ་དུ་བཞུགས་པ་དང་། ཟབ་མོ་གསང་སྔགས་ཀྱི་
དུས་སུ་སྔགས་ཀྱི་ཚུལ་དུ་བཞུགས་པའོ། །སྐུའི་ཚུལ་དུ་བཞུགས་པ་ནི། དབུས་ན་
རྣམ་ སྣང་བཞུགས། མི་བསྐྱོད་པ་ ལ་ སོགས་ པ་ བཞི་བསྐྱེད་རྒྱུའི་ཆོས་ གསུམ།
བསྐྱེད་ཐབས་ཀྱི་ཆོས་བཅུ་གཉིས་ཀྱིས་བསྐྱེད་པའི་དུས་སུ་མི་བསྐྱོད་པ་ལ་སོགས་
པ་བཞི་འཁོར་ལོ་རྩིབས་བརྒྱད་ཀྱི་ཕྱོགས་བཞིར་སྐུ་བྱུང་བའོ། །
ཟབ་མོ་གསང་སྔགས་ཀྱི་དུས་སུ་གཙོ་བོའི་ཐུགས་ཀ་ནས་འོད་སྤྲོ་བ་དང་
བསྡུས་པ་ལས་དབུས་ཀྱི་གདན་ལ། མཆོད་པ་ཆེན་པོ་གཏི་མུག་ཆེའི་ཚིག་གཉིས་
228 -82



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དཀར་པོར་བསྒོམ། ཤར་གྱི་གདན་ལ་མཆོད་པ་ཆེན་པོ་ཞེ་སྡང་ཆེའི་ཚིག་གཉིས་
སྔོན་པོར་བསྒོམ། ལྷོའི་གདན་ལ་མཆོད་པ་ཆེན་པོ་ཆགས་པ་ཆེའི་ཚིག་གཉིས་
སེར་པོར་བསྒོམ། ནུབ་ཀྱི་གདན་ལ་མཆོད་པ་ཆེན་པོ་འདོད་ཆགས་ཆེའི་ཚིག་
གཉིས་དམར་པོར་བསྒོམ། བྱང་གི་གདན་ལ་མཆོད་པ་ཆེན་པོ་ཁྲོ་བ་ཆེའི་ཚིག་
གཉིས་ལྗང་གུར་བསྒོམ་སྟེ། འདོན་པའི་དུས་སུ་ཡི་གེ་ལ་དམིགས་ལ་འདོན་པུ་
རངས་ པས་ གསུངས། བྱེ་མ་ལུང་ པའི་ ཞལ་ནས། གོང་ཡེ་ཤེས་ སེམས་ དཔ འི་
མཚན་ཡེ་ཤེས་སེམས་དཔའི་སྐུ་ལ་ཐིམ། ཨའི་མཚན་ཐུགས་ཀའི་ཨ་ལ་ཐིམ།
གཞིའི་སངས་རྒྱས་ཀྱི་མཚན་མཆོད་པ་ཆེན་པོ་གཏི་མུག་ཆེའི་ཚིག་གཉིས་རྣམ་སྣང་
ལ་ཐིམ་ནས། དེ་རྣམས་ཀྱི་མཚན་འདོན་པའི་དུས་སུ་ཡེ་ཤེས་སེམས་དཔའ་དང་
།
ཨ་དང་། གཞིའི་སངས་རྒྱས་ཀྱི་སྐུ་ལ་དམིགས་པ་འདོན། གཞན་ལ་ནི་འདིར་སྐུ་
མེད་པས་ཡི་གེ་བཀོད་ནས་འདོན་པ་ལས་དབང་མེད་པ་ཡིན་གསུང་སྟེ་ཤིན་ཏུ་
བདེའོ། །
གཞན་དང་མ་འབྲེལ་བ་ལ། སྒྲུབ་ཐབས་རྒྱས་པ་ལྔ། བསྡུས་པ་ལྔ་སྟེ་བཅུ་
ཡོད་དེ་གོང་བཞིན་སྦྱར་རོ། །ཚིག་གི་དོན་ལ་དང་པོ་སྣང་བ་མཐའ་ཡས་ཀྱི་མཚན་
སྟོན་ཏེ། དེ་ལ་མཆོད་པ་ཆེན་པོའི་མཚན་གྱི་སྒོ་ནས་བསྟོད་པ་དང་
། རང་བཞིན་
གྱི་མཚན་གྱི་སྒོ་ནས་བསྟོད་པ་དང་
། འཕྲིན་ལས་ཀྱི་མཚན་གྱི་སྒོ་ནས་བསྟོད་པའོ། །
དེ་ལ་མཆོད་པ་ནི་དེ་བཞིན་གཤེགས་པ་ཐམས་ཅད་ལ་མཆོད་པ་རྒྱ་ཆེན་པོ་བྱེད་
པས་སོ། །ཆེན་པོ་ནི་འཁོར་གསུམ་མི་དམིགས་པས་རྒྱས་ཐེབས་པའོ། །དེ་ནི་མཆོད་
པ་ཆེན་པོའི་མཚན་གྱི་སྒོ་ནས་བསྟོད་པའོ། །འདོད་ཆགས་ཆེ་ནི་གདུལ་བྱ་འདོད་
ཆགས་ཅན་གྱི་སེམས་ཅན་སྨིན་ཅིང་གྲོལ་བར་བྱེད་པ་སྟེ། གདུལ་བྱ་དེ་ལ་རིས་སུ་
228 83



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ།
ཆད་པ་མེད་པར་དོན་བྱེད་པས་སྣང་བ་མཐའ་ཡས། དེ་ནི་རང་བཞིན་གྱི་མཚན་གྱི་
སྒོ་ནས་བསྟོད་པའོ། །སེམས་ཅན་ཐམས་ཅད་ནི་གདུལ་བྱ་འདོད་ཆགས་ཅན་གྱི་
སེམས་ཅན་ནོ། །དགའ་བར་བྱེད་ནི་རྗེ་བཙུན་གྱིས་སྣང་བ་མཐའ་ཡས་ཀྱི་ད་ལར་
སྤྲུལ་ཏེ་དེར་འདོད་ཆགས་ཅན་གྱི་སེམས་ཅན་བསྐུལ་ནས་དེ་སྒོམས་སུ་བཅུག་
པས་དགའ་བར་བྱེད་པའོ། །
དེ་ནི་འཕྲིན་ལས་ཀྱི་མཚན་གྱི་སྒོ་ནས་བསྟོད་པ་ལ་སོགས་པ་གསུམ་པོ་
གོང་བཞིན་དུ་རིགས་བཞི་ཀ་ལ། མཆོད་པ་ཆེན་པོ་བཤད་པ་ཐམས་ཅད་གོང་
བཞིན་སྦྱར་རོ། །ཞེ་སྡང་ཆེ་ནི་དངོས་པོའམ་མཚན་མར་འཛིན་པ་ཐམས་ཅད་ལ་
ཞེ་སྡང་གི་ཞིང་དེ་རྩད་ནས་གཅོད་པས་ཞེ་སྡང་ཆེན་པོ་སྟེ། སེམས་ཅན་རྣམས་ཀྱི་
ནི་ཞེ་སྡང་ཙམ་ཡིན་ལ། འདི་ཆེན་པོའོ། །འཕྲིན་ལས་ནི་ཉོན་མོངས་ཀུན་ཏེ། དྲུག་
རྩ་བའི་ཉོན་མོངས་པ་དང་། ཉི་ཤུ་ཉེ་བའི་ཉོན་མོངས་པའོ། །དེ་ཡང་གདུལ་བྱ་ཞེ་
སྡང་ཅན་དེ་ལ་མི་བསྐྱོད་པའི་ད་ལར་དབང་བསྐུར་ཏེ་དེ་བསྒོམས་པས་ཉོན་མོངས་
པའི་དགྲ་གཤེད་མ་ལྟ་བུར་འདུག་པས་སོ། །གཏི་མུག་དང་གཏི་མུག་ཆེན་པོ་སྟེ་
འདི་ཆེན་པོས། ཆོས་ཀྱི་དབྱིངས་ཀྱི་ཡེ་ཤེས་འདི་འབྱེད་པ་མེད་པའི་གཏི་མུག་དེ་
ལས་བྱུང་བ་རྣམ་སྣང་ངོ་
། །འཕྲིན་ལས་ནི་གདུལ་བྱ་གཏི་མུག་ཅན་གྱི་བློ་ཅན་དེ་
རྣམ་སྣང་གི་ད་ལར་དབང་བསྐུར་ཏེ་དེ་སྒོམས་སུ་བཅུག་པས་རང་
ག་མའི་གཏི་
མུག་ཐམས་ཅད་སེལ་ཞེས་སོ། །
ཁྲོ་བ་དང་ཁྲོ་བ་ཆེན་པོ་ལས་འདི་ཆེན་པོ་སྟེ། གདུལ་བྱ་ལེ་ལོ་ཅན་ལ་ཁྲོ་
ཞིང་བརྩོན་འགྲུས་ལ་སྦྱོར་བར་བྱེད་པས་དོན་ཡོད་གྲུབ་པའོ། །ཕྲིན་ལས་ནི་ལེ་ལོ་
ཅན་གྱི་གདུལ་བྱ་དེ་དོན་གྲུབ་པས་ཁྲོ་བ་ཆེན་པོའི་ད་ལར་དབང་བསྐུར་ཏེ་དེ་
228--84



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བསྒོམས་པས་ཉོན་མོངས་པའི་དགྲ་ཆེན་པོར་གྱུར་ཞེས་པའི་ཐ་ཚིག་གོ །ཆགས་
པ་དང་ཆགས་པ་ཆེན་པོ་ལས་འདི་ཆེན་པོ་སྟེ། གདུལ་བྱ་སེར་སྣ་ཅན་ཐམས་ཅད་
འདུལ་ཞིང་འདི་ལ་དགོས་འདོད་ཐམས་ཅད་འབྱུང་ངོ་ཟེར་ནས། རིན་ཆེན་འབྱུང་
ལྡན་གྱིས་རིན་པོ་ཆེ་བཟུང་བའོ། །འཕྲིན་ལས་ནི་གདུལ་བྱ་སེར་སྣ་ཅན་རྣམས་
རིན་ཆེན་འབྱུང་ལྡན་གྱི་ད་ལར་དབང་བསྐུར་ཏེ། དེ་བསྒོམས་པས་ཆགས་པ་
ཐམས་ཅད་ཏེ། འཇིགས་རྟེན་པའི་ཆགས་པ་ནི་རང་གི་འཁོར་དང་ཡོ་བྱད་ལ་
ཆགས་པ་སྟེ། འདས་པའི་ཆགས་པ་ནི་སངས་རྒྱས་ཀྱི་སྟོབས་དང་
། མི་འཇིགས་
པ་ལ་སོགས་པའོ། །དེ་ཐམས་ཅད་སེལ་བར་བྱེད་ཞེས་པའི་ཐ་ཚིག་གོ །
ད་ནི་གསུམ་པ་ཤེས་རབ་ཀྱི་སེམས་དཔའ་བཅུ་དྲུག་གི་མཚན་ནས་བརྗོད་
པ་སྟོན་ཏེ། དེ་ཡང་ཤེས་རབ་ཀྱི་སེམས་དཔའི་མཚན་ཉིད་དང་། །གོ་རིམས་ངེས་
འི་རྒྱུ་མཚན་དང་
། མཛད་པ་འཕྲིན་ལས་ དང་། ཤེས་རབ་ཀྱི་སེམས་དཔའ་
འཐད་ པ་ དང་ ཐབས་ ཤེས་ རབ་ ཏུ་ གཞུག་ པ་ དང་། མན་ ངག་ དང་། ཚིག་ གི་
དོན་ཏོ། །
དེ་ལ་མཚན་ནི་དོན་གྱི་མཚན་ཉིད་སྟོང་པ་ཉིད་བཅུ་དྲུག །རྟགས་རྡོ་རྗེ་
སེམས་དཔའ་ལ་སོགས་སྐུ་གསུམ་བཅུ་དྲུག་གོ །དེ་ལས་སྟོང་གཞི་མེ་ལོང་ལྟ་བུའི་
ཡེ་ཤེས་ལ། སྟོང་རྒྱུའམ་མི་མཐུན་པའི་ཕྱོགས་ནང་དུ་འཛིན་པར་བྱེད་པའི་ཤེས་
པ། དེས་སྟོང་པའི་གཉེན་པོར་ནང་སྟོང་པ་ཉིད། རྟགས་རྡོ་རྗེ་སེམས་དཔའ། དེ་
ཉིད་དཔེར་ན་ཆུ་ཉིད་རླབས་སུ་བྱུང་ལ། རླབས་ཉིད་ཆུར་རོ་གཅིག་པ་དང་འདྲ་སྟེ་
ཐམས་ཅད་ལ་སྦྱར་རོ། །སྟོང་གཞི་མེ་ལོང་ལྟ་བུའི་ཡེ་ཤེས་ལ། སྟོང་རྒྱུ་ཕྱི་གཟུང་
བར་བྱ་བའི་ཡུལ། དེས་སྟོང་པའི་གཉེན་པོར་ཕྱི་སྟོང་པ་ཉིད། རྟགས་རྡོ་རྗེ་རྒྱལ་
228---85



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
པོ། སྟོང་གཞི་མེ་ལོང་ལྟ་བུའི་ཡེ་ཤེས་ལ། སྟོང་རྒྱུ་ཕྱི་ནང་དུ་འཛིན་པར་བྱེད་པའི་
ཤེས་རབ། དེས་སྟོང་པའི་གཉེན་པོར། ཕྱི་ནང་སྟོང་ཉིད། རྟགས་རྡོ་རྗེ་ཆགས་པ།
སྟོང་གཞིའི་མེ་ལོང་ལྟ་བུའི་ཡེ་ཤེས་ལ། སྟོང་རྒྱུ་གླིང་བཞི་གླིང་ཕྲན་བརྒྱད་རི་བོ་
མཆོག་རབ་དང་བཅས་པར་འཛིན་ལ། དེས་སྟོང་པའི་གཉེན་པོར། ཆེན་པོ་སྟོང་
པ་ཉིད། རྟགས་རྡོ་རྗེ་སེམས་དཔའོ། །
ད་ནི་ལྷོ་ཕྱོགས་ཀྱི་སེམས་དཔའ་བཞིའི་མཚན་ཉིད་ནི། སྟོང་གཞི་མཉམ་
པ་ཉིད་ ཀྱི་ཡེ་ཤེས་ལ། སྟོང་རྒྱུའམ་མི་མཐུན་པའི་ཕྱོགས། ཇི་སྐད་ཏུ་གསུངས་
པའི་དོན་དམ་སྟོང་པ་ཉིད་ལ་མཚན་མར་མི་འཛིན་ཅིང་
། དེས་སྟོང་པ་ལ་སྟོང་པ་
ཉིད་སྟོང་པ་ཉིད། རྟགས་རྡོ་རྗེ་རིན་ཆེན། སྟོང་གཞི་མཉམ་པ་ཉིད་ཀྱི་ཡེ་ཤེས་ལ།
སྟོང་རྒྱུ་དོན་དམ་པར་སྟོང་པ་ལ། མཚན་མར་མི་འཛིན་ཅིང་དེས་སྟོང་པ་ལ། དོན་
དམ་པར་སྟོང་པ་ཉིད། རྟགས་རྡོ་རྗེ་ཉི་མའོ། །སྟོང་གཞི་མཉམ་པ་ཉིད་ཀྱི་ཡེ་ཤེས་
ལ། སྟོང་རྒྱུ་བསོད་ནམས་ཀྱི་ཚོགས་ལ་མཚན་མར་མི་འཛིན་ཅིང་
། དེས་སྟོང་པ་
ལ་འདུས་བྱས་སྟོང་པ་ཉིད། རྟགས་རྡོ་རྗེ་རྒྱལ་མཚན། ཡང་སྟོང་གཞི་མཉམ་པ་
ཉིད་ཀྱི་ཡེ་ཤེས་ལ། སྟོང་རྒྱུ་ཡེ་ཤེས་ཀྱི་ཚོགས་ལ་མཚན་མར་མི་འཛིན་ཅིང་དེས་
སྟོང་པ་ལ་འདུས་མ་བྱས་སྟོང་པ་ཉིད། རྟགས་རྡོ་རྗེ་བཞད་པའོ། །
ད་ནི་ནུབ་ཕྱོགས་ཀྱི་སེམས་དཔའ་བཞིའི་མཚན་ཉིད་ནི། སྟོང་གཞི་སོ་སོ་
ཀུན་ཏུ་རྟོག་པའི་ཡེ་ཤེས་ལ། སྟོང་རྒྱུའམ་མི་མཐུན་པའི་ཕྱོགས་མཐའ་དང་ལྡན་
པར་སེམས་ཅན་གྱི་དོན་གྱི་སྨོན་ལམ་ལ་མི་འཇུག་ཅིང་། དེས་སྟོང་པ་ལ་མཐའ་
ལས་འདས་པ་སྟོང་པ་ཉིད། རྟགས་རྡོ་རྗེ་ཆོས། སྟོང་གཞི་སོ་སོ་ཀུན་ཏུ་རྟོག་པའི་
ཡེ་ཤེས། སྟོང་རྒྱུ་ཆོས་ཐམས་ཅད་ཐོག་མ་དང་ཐ་མ་མེད་པར་སེམས་ཅན་གྱི་དོན་
228---86



འཇམ་དཔལ་གྱི་མཚན་ཡང་ད་
ང་དག་པར་བརྗོད་པའི་འགྲེལ་པ།
ལ་མི་འཇུག་ཅིང་། དེས་སྟོང་པ་ལ་ཐོག་མ་དང་ཐ་མ་མེད་པ་སྟོང་པ་ཉིད། རྟོགས་
རྡོ་རྗེ་གནོན་པོ། སྟོང་གཞི་སོ་སོ་ཀུན་ཏུ་རྟོག་པའི་ཡེ་ཤེས་ལ། སྟོང་རྒྱུ་ཆོས་ཀྱི་སྐུ་
ཐོབ་ནས་སེམས་ཅན་གྱི་དོན་ཆེད་ཏུ་དོར་བ་དེ་སྟོང་པ་ལ། དོར་བ་མེད་པ་ཉིད།
རྟགས་རྡོ་རྗེ་འཁོར་ལོ། སྟོང་གཞི་སོ་སོ་ཀུན་ཏུ་རྟོག་པའི་ཡེ་ཤེས་ལ། སྟོང་རྒྱུ་ཆོས་
ཐམས་ཅད་གཉེན་པོས་དག་པ་ལས་རང་བཞིན་གྱིས་མ་དག་གོ་ཞེས་པ་ལ། དེས་
སྟོང་པ་ལ་རང་བཞིན་སྟོང་པ་ཉིད། རྟགས་རྡོ་རྗེ་སྨྲ་བའོ། །
བྱང་ཕྱོགས་ཀྱི་སེམས་པ་བཞིའི་མཚན་ཉིད་ནི། སྟོང་གཞི་བྱ་བ་གྲུབ་པའི་
ཡེ་ཤེས་ལ། སྟོང་རྒྱུའམ་མི་མཐུན་པའི་ཕྱོགས་གཟུགས་ཀྱི་སྐུ་ལ་མཚན་དང་
།
དཔེ་བྱེད་ཀྱིས་སྟོང་པས། རང་གི་མཚན་ཉིད་སྟོང་པ། རྟགས་རྡོ་རྗེ་ལས། སྟོང་
གཞི་བྱ་བ་གྲུབ་པའི་ཡེ་ཤེས་ལ། སྟོང་རྒྱུ་ཆོས་ཀྱི་སྐུ་ལ་སངས་རྒྱས་ཀྱི་སྟོབས་དང་
མི་འཇིགས་པ་ལ་སོགས་པ་མཚན་མར་འཛིན་ཅིང་དེས་སྟོང་པ་ལ་ཆོས་ཐམས་
ཅད་སྟོང་པ་ཉིད། རྟགས་རྡོ་རྗེ་བསྲུང་བའོ། །སྟོང་གཞི་བྱ་བ་གྲུབ་པའི་ཡེ་ཤེས་ལ།
སྟོང་རྒྱུ་གང་ཟག་དང་ཆོས་ལ་སྒྲོ་འདོགས་པར་མི་བྱེད་ཅིང་
། དེས་སྟོང་པ་ལ་
དངོས་པོ་མེད་པའི་སྟོང་པ་ཉིད། རྟགས་རྡོ་རྗེ་གནོད་སྦྱིན། སྟོང་གཞི་བྱ་བ་གྲུབ་
པའི་ཡེ་ཤེས་ལ། སྟོང་རྒྱུ་ཇི་སྐད་གསུངས་པའི་སྟོང་པ་ཉིད་རང་ཡང་མེད་ཞེས་
པའི་སྐུར་པ་འདེབས་པ་སྟོང་པ་དངོས་པོ་མེད་པའི་ངོ་བོ་ཉིད་སྟོང་པ་ཉིད། རྟགས་
རྡོ་རྗེ་ཁུ་ཚུར་དུ་བྱུང་
། དེ་ཉིད་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཏུ་བྱུང་ལ།
དེ་ཉིད་རྡོ་རྗེ་ཁུ་ཚུར་དུ་བྱུང་བ་སྟེ། དཔེར་ན་ཆུ་ཉིད་རླབས་ཏུ་བྱུང་ལ། རླབས་ཉིད་
ཆུར་རོ་གཅིག་པ་དང་འདྲ་སྟེ་གོང་བཞིན་ཐམས་ཅད་ལ་སྦྱར་བ་སྟེ། རྟགས་སྐུར་
བྱུང་བ་ལ་ཐུན་མོང་གི་ཆོས་དང་
། ཁྱད་པར་གྱི་ཆོས་དང་
། བྱེ་བྲག་གི་ཆོས་སོ། །
228-87



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
ཐུན་མོང་ནི་གདན་ལ་སོགས་པ་བཞི་གོང་ཡུམ་བཞི་དང་འདྲའོ། །ཁྱད་
པར་ནི་སྐུ་མདོག་མི་འདྲ་བ་ཤར་གྱི་སེམས་པ་བཞི་སྔོན་པོ། ལྷོ་སེར་ནུབ་དམར་
བྱང་ལྗང་གུའོ། །དབུ་རྒྱན་མི་འདྲ་སྟེ་ཤར་གྱི་བཞི་ལ་མི་བསྐྱོད་པ། ལྷོ་རིན་འབྱུང་།
ནུབ་ སྣང་མཐའ། བྱང་ལ་དོན་ཡོད་གྲུབ་པའོ། །རིགས་ མི་འདྲ་བ་ནི་ཤར་ གྱི་
སེམས་དཔའ་རྡོ་རྗེའི་རིགས། ལྷོ་རིན་པོ་ཆེའི་རིགས། ནུབ་པདྨའི། བྱང་ལས་ཀྱི་
རིགས་སོ། །དེ་ནི་ཁྱད་པར་གྱི་ཆོས་གསུམ་མོ། །
བྱེ་ བྲག་ གི་ ཆོས་ ནི། སེམས་ དཔའ་ དེ་ རྣམས་ བཞུགས་ ས་མི་ འདྲ་ སྟེ།
འཁོར་ལོ་རེ་རེའི་སྟེང་ན་བཞུགས་སོ། །མཚན་མི་འདྲ་སྟེ། རྡོ་རྗེ་སེམས་དཔའ་
ནས། རྡོ་རྗེ་ཁུར་ཚུར་གྱི་བར་དུ་མཚན་བཅུ་དྲུག་གོ །ཕྱག་མཚན་མི་འདྲ་སྟེ། རྡོ་རྗེ་
སེམས་དཔའི་ཕྱག་ན་རྡོ་རྗེ་བསྣམས་པ་ནས་ཁུ་ཚུར་ཏེ། བྱེ་བྲག་གི་ཆོས་གསུམ་
མོ། །
གོ་རིམ་ངེས་པའི་རྒྱུ་མཚན་ནི། རགས་པའི་དབང་དུ་བྱས་ན་སེམས་ཅན་
རྣམས་ སངས་ རྒྱས་ ཐོབ་པར་འདོད་ན། སྟོང་ཉིད་དུ་བསྒོམ་དགོས་པས། ཤར་
ཕྱོགས་ཀྱི་སྟོང་པའི་སེམས་ཅན་བསྟན། དེ་ལ་ཡང་མཚན་མར་བཟུང་ན་འཆིང་
བས། ལྷོ་ཕྱོགས་ཀྱི་མཚན་མ་མེད་པའི་སེམས་དཔའ་བཞི་བསྟན། དེ་ཡང་གཞན་
གྱི་དོན་མ་བྱས་ན་ཐེག་པ་ཆུང་ངུར་ལྷུང་བས་ནུབ་ཕྱོགས་ཀྱི་གཞན་དོན་གྱིས་
སེམས་དཔའ་བཞི་བསྟན། དེ་ལྟར་གཞན་དོན་བྱས་ཀྱང་དཀོན་མཆོག་མ་མཆོད་
ན་དངོས་གྲུབ་མི་འགྲུབ་པས་བྱང་ཕྱོགས་ཀྱི་མཆོད་པའི་སེམས་དཔའ་བཞི་བསྟན་
ནོ། །ཕྲ་བའི་དབང་དུ་བྱས་ན་སེམས་ཅན་ཐམས་ཅད་སངས་རྒྱས་པར་བྱེད་པ་ལ་
བྱང་ཆུབ་མཆོག་ཏུ་སེམས་བསྐྱེད་དགོས་པས་སེམས་བསྐྱེད་ལ་སྦྱོར་བའི་བརྡར་རྡོ་
228 -88



འཛམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རྗེ་སེམས་དཔས་རྡོ་རྗེ་བསྣམས་པའོ། །སེམས་བསྐྱེད་ཀྱི་དོན་ལ་མི་འཇུག་པའི་
བརྡར་བསྡུ་བའི་དངོས་པོ་བཞིས་དྲངས་ནས་དེ་ལ་འཇུག་པའི་བརྡར་རྡོ་རྗེ་རྒྱལ་
པོས་ལྕགས་ཀྱུ་བཟུང་
། སེམས་བསྐྱེད་པ་བཅུག་པ་ཙམ་གྱིས་མི་འོང་སྟེ། དེ་ལ་
ཡང་ནས་ཡང་དུ་ཆགས་པར་བྱ་བའི་བརྡར་རྡོ་རྗེ་ཆགས་པས་མདའ་གཞུ་གཟུང་
བའོ། །དེ་ལ་ཆགས་པ་ཙམ་གྱིས་ཀྱང་མི་ཕན་ཏེ། བརྩོན་འགྲུས་ ཀྱིས་མྱུར་དུ་
མཐར་ཕྱིན་པར་བྱའོ། །བྱ་བའི་བརྡར་རྡོ་རྗེ་ལེགས་པའི་ཕྱག་ཏུ་སེ་གོལ་གཟུང་
བའོ། །ལྷོ་ཕྱོགས་ཀྱི་གོ་རིམ་ནི་སེམས་ཅན་རྣམས་སངས་རྒྱ་བར་བྱེད་པ་ལ་དབང་
བསྐུར་བའི་དགོས་པའི་དབང་བསྐུར་བ་སྦྱོར་བའི་བརྡར་རྡོ་རྗེ་རིན་ཆེན་གྱིས་རིན་
པོ་ཆེ་གཟུང་བའོ། །དབང་བསྐུར་བའི་དུས་སུ་གདུལ་བྱའི་མ་རིག་པའི་མུན་པ་
བསལ་ཅིང་ཡེ་ཤེས་ཀྱི་སྣང་བ་བསྐྱེད་པའི་བརྡར། རྡོ་རྗེ་ཉི་མས་ཉི་མ་གཟུང་བའོ། །
དེ་ལྟར་དབང་བསྐུར་ཡེ་ཤེས་ཀྱི་སྣང་བ་བསྐྱེད་ཀྱང་སངས་རྒྱས་ཐོབ་པར་བྱེད་པ་
ལ་སྦྱིན་པ་ལ་དགོད་དགོས་པས། དེའི་བརྡར་རྡོ་རྗེ་རྒྱལ་མཚན་གྱིས་རྒྱལ་མཚན་
གཟུང་། དེ་ལྟར་སྦྱིན་པ་ལ་བཀོད་ཀྱང་སེམས་ཅན་རྣམས་ལ་ཆོས་བཤད་ནས་
ཆོས་ཉིད་ཀྱིས་དགའ་བ་བསྐྱེད་པའམ། དགྱེས་པའི་བརྡར་རྡོ་རྗེ་བཞད་པས་སོའི་
ཕྲེང་བ་གཟུང་བའོ། །
ནུབ་ཕྱོགས་ཀྱི་གོ་རིམ་ནི་སེམས་ཅན་ཐམས་ཅད་སངས་རྒྱ་བར་བྱེད་པ་
ལ་ཆོས་ཉིད་ལ་དམིགས་པ་རྩེ་གཅིག་ཏུ་བྱེད་དགོས་པས། དེའི་བརྡར་རྡོ་རྗེ་ཆོས་
ཀྱིས་པདྨ་བཟུང་
། དེ་ནས་ཤེས་རབ་དང་ཡེ་ཤེས་བསྐྱེད་པའི་བརྡར་རྡོ་རྗེ་གནོན་
པོས་རལ་གྲི་གཟུང་
། དཀྱིལ་འཁོར་སྤྲུལ་ནས་སེམས་ཅན་རྣམས་སྨིན་པར་བྱས་
ནས་ཕྱིར་མི་ལྡོག་པའི་བརྡར་རྡོ་རྗེ་འཁོར་ལོས་འཁོར་ལོ་གཟུང་བ། སེམས་ཅན་
228 -89



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
རྣམས་ཀྱི་རྒྱུད་ལ་བརྗོད་བྱའི་དོན་ཤེས་པར་བྱ་བའི་བརྡར་རྡོ་རྗེ་སྨྲ་བས་ལྕེ་གཟུང་
ངོ༌
། །བྱང་ཕྱོགས་ཀྱི་གོ་རིམ་ནི་སེམས་ཅན་ཐམས་ཅད་སངས་རྒྱ་བར་བྱེད་པ་ལ་
དཀོན་མཆོག་ལ་མཆོད་དགོས་པས་མཆོད་པའི་འཕྲིན་ལས་སྦྱོར་བའི་བརྡར་རྡོ་རྗེ་
ལས་ཀྱི་རྡོ་རྗེ་རྒྱ་གྲམ་གཟུང་བའོ། །མཆོད་པ་མི་སྤྲོ་བ་དེ་བསྲུངས་ནས་སྤྲོ་
བ་
བསྐྱེད་པའི་བརྡར་རྡོ་རྗེ་བསྲུངས་པས་ཁྲབ་གཟུང་བའོ། །མཆོད་པ་ལ་བར་ཆོད་
ཀྱི་བགེགས་འཇུག་པས་བགེགས་ཞི་བའི་བརྡར་རྡོ་རྗེ་གནོད་སྦྱིན་གྱིས་མཆེ་བ་
གཟུང་བ། མཆོད་པ་དེ་རྣམས་ལ་འཁོར་གསུམ་མི་དམིགས་པས་རྒྱས་གདབ་པའི་
བརྡར་རྡོ་རྗེ་ཁུ་ཚུར་གྱིས་ཁུ་ཚུར་གཟུང་བའོ། །
མཛད་པ་འཕྲིན་ལས་ནི་ཐུན་མོང་གི་མཛད་པ་བཅུ་གཉིས། ཁྱད་པར་གྱི་
མཛད་པ་རྡོ་རྗེ་སེམས་དཔས་བྱང་ཆུབ་མཆོག་ཏུ་སེམས་བསྐྱེད་པ་ལ་སྦྱོར། དེ་
བཞིན་དུ་རྡོ་རྗེ་རྒྱལ་པོས་བསྡུ་བའི་དངོས་པོ་བཞིས་དྲངས་ནས་སེམས་བསྐྱེད་ལ་
འཇུག་པ་ལ་སོགས་པ་གོང་གི་གོ་རིམ་ངེས་པ་དེ་ཉིད་མཛད་པ་འཕྲིན་ལས། དེ་
ལྟར་ཡང་མཚན་གྱི་འགྲེལ་པ་ནས་རྡོ་རྗེ་ལ་སོགས་དེ་རྣམས་ཀྱི་གོ་རིམ་མོ་ཞེས་
གསུངས་པས་སོ། །
ཤེས་རབ་ཀྱི་སེམས་དཔར་གཞག་པའི་འཐད་པ་ནི། སེམས་དཔའ་དེ་
རྣམས་དེ་ཁོ་ན་ཉིད་སྟོང་པ་ཉིད་བཅུ་དྲུག་ལས་གྲུབ་པའི་སྐུ་ཡིན་པས་སྟོང་པའི་
སེམས་དཔའ་ཞེས་ བྱ། ཟབ་པའི་སེམས་དཔའ་ཞེས་བྱ། ཤེས་ རབ་ ཀྱི་ སེམས་
དཔའ་ཞེས་བྱའོ། །
ཐབས་ཤེས་རབ་ཏུ་གཞག་པའི་འཐད་པ་ནི། ཤེས་རབ་ཀྱི་སེམས་དཔའ་
འཁོར་ལོའི་རྩིབས་བཅུ་དྲུག་གི་སྟེང་ན་བཞུགས། དེའི་ཕྱི་རོལ་གྱི་རྩིབས་བཅུ་
228 -90



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དྲུག་ལས་བྱམས་པ་ལ་སོགས་པ་ཐབས་ཀྱི་སེམས་དཔའ་བཅུ་དྲུག་བཞུགས་པ་དེ་
ཡང་ཐབས་ཤེས་རབ་གཉིས་མེད་ཏུ་འདུག་པའོ། །དེ་ཡང་རྡོ་རྗེ་སེམས་དཔའི་ཐད་
ཀ་ན་བྱམས་པ་བཞུགས་པ་ནས། ཐ་མ་རྡོ་རྗེ་ཁུ་ཚུར་གྱི་ཐད་ཀ་ན་སྒྲིབ་པ་རྣམ་
སེལ་བཞུགས་པའི་བར་དུ་ཐབས་ཤེས་རབ་གཉིས་མེད་དུ་མཚོན་པའོ། །མན་
ངག་གི་དོན་གྱིས་གཞན་དང་འབྲེལ་པ་དང་གཞན་དང་མ་འབྲེལ་པའོ། །
དང་པོ་ལ་དཀྱིལ་འཁོར་རྒྱལ་མཆོག་ཏུ་བསྐྱེད་རྒྱུའི་ཆོས་གསུམ་བསྐྱེད་
ཐབས་ཀྱི་ཆོས་བཅུ་གཉིས་ཀྱིས་བསྐྱེད་པའི་དུས་སུ་འཁོར་ལོ་བཅུ་དྲུག་ལ་རྡོ་རྗེ་
སེམས་དཔའ་ལ་སོགས་པ་བསྐྱེད་པ་ནི་རྗེ་བཙུན་སྐུའི་ཚུལ་དུ་བཞུགས་པ་ནི།
མཚན་ཟབ་མོ་གསང་སྔགས་ ཀྱི་ དུས་ སུ་ གཙོ་བོའི་ཐུགས་ཀ་ནས་འོད་སྤྲོ་བ་
བསྡུས་པས་ཤར་གྱི་རྩིབས་བཞི་ལས་དགོད་པ་ཆེན་པོའི་མཚན་བཞི་སྔོན་པོ་
དགོད། ལྷོ་ཕྱོགས་ཀྱི་ རྩིབས་བཞི་ལ་གཟུགས་ཆེན་གྱི་ཚིགས་བཞི་པོ་སེར་པོ།
ནུབ་ཀྱི་རྩིབས་བཞི་ལ་ཤེས་རབ་མཚོན་ཆེན་གྱི་ཚིག་བཞི་དམར་པོ། བྱང་གི་
རྩིབས་བཞི་ལ་མཁས་པའི་ཚིག་བཞི་ལྗང་གུ་དགོད་པ་ནི་རྗེ་བཙུན་སྔགས་ཀྱི་ཚུལ་
དུ་བཞུགས་པའོ། །གཞན་དང་མ་འབྲེལ་བ་ལ་སེམས་དཔའ་བཅུ་དྲུག་ལ་སྒྲུབ་
ཐབས་རྒྱས་པ་དང་བསྡུས་པ་གོང་བཞིན་དུ་སྦྱར་རོ། །
ད་ནི་ཚིག་གི་དོན་སྟོན་ཏེ། དེ་ལས་ཀྱང་ཤར་ཕྱོགས་ཀྱི་སྟོང་པའི་སེམས་
དཔའ་བཞིའི་ཚིག་དོན་ནི། འདོད་པ་ཆེན་པོ་ཞེས་པ་ནི། རྡོ་རྗེ་སེམས་དཔའ་སྟེ།
དེ་ཡང་ཀུན་རྫོབ་ཏུ་སེམས་ཅན་གྱི་དོན་བྱ་བར་འདོད། དོན་དམ་དུ་ཆོས་ཉིད་སྟོང་
པ་ཉིད་ཀྱི་དོན་རྟོགས་པར་འདོད་ཅིང་འདུན་པས་སོ། །བདེ་བ་ཆེ་ནི་རྡོ་རྗེ་རྒྱལ་
པོའོ། །དེ་ཡང་བྱང་ཆུབ་མཆོག་ཏུ་སེམས་སྐྱེད་པ་དེ་མ་བཏང་བས་ཟག་མེད་ཀྱི་
228 ཡ91



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
བདེ་བ་ཆེན་པོ་འབྱུང་བས་སོ། །དགའ་བ་ཆེན་པོ་ནི་རྡོ་རྗེ་ཆགས་པ། དེ་ཡང་བྱང་
ཆུབ་ཏུ་སེམས་བསྐྱེད་པ་དེ་མ་བཏང་ཞིང་ཆགས་པར་བྱས་པས་ཟག་མེད་ཀྱི་
དགའ་བ་འབྱུང་ཞེས་པའོ། །མགུ་བ་ཆེན་པོ་རྡོ་རྗེ་ལེགས་པ་སྟེ། སེམས་སྐྱེད་དེ་མ་
བཏང་པས་བཟུང་བ་དེ་ལ་ཆགས་པར་བྱས་པས་ལེགས་པའི་ཡོན་ཏན་ཐམས་ཅད་
འབྱུང་བས་མགུ་བ་ཆེའོ། །
ལྷོ་ཕྱོགས་ཀྱི་སེམས་དཔའ་མཚན་མ་མེད་པའི་སེམས་དཔའ་བཞིའི་ཚིག་
དོན་ནི། གཟུགས་ཆེ་ཞེས་པ་སྣང་ལ་རང་བཞིན་མེད་པའི་གཟུགས་ཀྱིས་རྟོག་མེད་
ཏུ་སེམས་ཅན་གྱི་དོན་བྱེད་པས་སོ། །ལུས་ཆེ་ནི་དེ་ཡང་སངས་རྒྱས་ཀྱི་ཞིང་ཁམས་
དཔག་ཏུ་མེད་པར་སྣང་བ་སྟེ། དེའི་བདག་ཉིད་རྡོ་རྗེ་རིན་ཆེན། དེ་ཉིད་གཉིས་
མེད་ཡེ་ཤེས་སེམས་དཔའ་ཡིན་ཞེས་པ་ཀུན་ལ་སྦྱར་རོ། ཁ་དོག་ནི་འོད་ཀྱི་ཁ་
དོག་དྲུག་གོ །དེ་ནི་གཟི་མདངས་སོ། །ལུས་བོང་ཆེ་ནི་ཤིན་ཏུ་རྣམ་པར་དག་པའི་
ཆོས་ཉིད་ཀྱི་དོན་ལས་ཐོས་པ་དང་བསམ་པ་དང་
། བསྒོམ་པའི་ཤེས་རབ་རྣམ་པ་
གསུམ་ལས་གྲུབ་པའོ། །དེའི་བདག་ཉིད་རྡོ་རྗེ་ཉི་མའོ། །
མིང་ཡང་ཆེ་བ་ནི། གྲགས་པ་ཆེན་པོ་སྟེ། གང་ལ་གྲགས་ཞེ་ན། རྒྱ་ཆེ་བ་
ཞེས་པ་སྟེ། དངོས་པོ་ཐམས་ཅད་སྦྱིན་པའི་ཕ་རོལ་ཏུ་ཕྱིན་པར་བཏང་བས་སོ། །
དེའི་བདག་ཉིད་རྡོ་རྗེ་རྒྱལ་མཚན་ནོ། །དཀྱིལ་གྱི་ཚིག་གཅིག་པོ་རྡོ་རྗེ་བཞད་པ་
སྟེ། དེ་ཡང་དཀྱིལ་ནི་སྙིང་པོ་གཉིས་མེད་ཀྱི་དོན་ནོ། །འཁོར་ནི་དེ་ལེན་པའོ། །
སྤངས་པ་ནི་ཟབ་མོའི་དོན་དེས་ཐམས་ཅད་ལ་ཁྱབ་པས་སོ། །
ད་ནི་གཞན་དོན་གྱི་སེམས་དཔའ་བཞིའི་ཚིག་དོན་ནི། ཤེས་རབ་མཚོན་
ཆེན་ཞེས་པས་རྡོ་རྗེ་ཆོས་ཏེ། དེ་ཡང་ཤེས་རབ་ནི་ཆོས་ཅན་སོ་སོར་ཕྱེ་ནས་ཆོས་
228 -92



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཉིད་སོ་སོར་རྟོག་པའི་ཤེས་རབ་བོ། །མཚོན་ཆ་ནི། དེ་ཉིད་དོན་གྱི་མཚོན་ཆ་ཏེ།
མཚོན་གྱིས་ཀྱང་དངོས་པོ་གཅོད་པར་བྱེད་པ་དང་
། གཡུལ་འགྱེད་པར་བྱེད་པས་
སོ། །དེ་བཞིན་དུ་ཤེས་རབ་ཀྱིས་ཉོན་མོངས་པ་ཐམས་ཅད་གཅོད་པར་བྱེད་པ་
དང་། སྤང་བྱ་ཉོན་མོངས་པ་དང་གཉེན་པོ་ཡེ་ཤེས་གཉིས་འབྱེད་པར་བྱེད་པས་
སོ། །
དེ་འདྲ་བའི་དོན་གྱིས་མཚོན་ནི། མཚོན་བྱ་འཆང་ཞེས་སོ། །ཉོན་མོངས་
ཀྱིས་རྡོ་རྗེ་གནོན་པོ་སྟེ་དེ་ཡང་ཉོན་མོངས་ནི་དྲུག་རྩ་བའི་ཉོན་མོངས་པ་དང༌། ཉི་
ཤུ་ཉེ་བའི་ཉོན་མོངས་པའོ། །ལྕགས་ཀྱུ་ཞེས་པ་ནི་དཔེར་ན་གླང་པོ་ཆེ་དངོས་པོ་ཆེ་
ཡང་ལྕགས་ཀྱུ་ཆུང་བ་དེ་སྣ་བུག་ཏུ་ཐེབས་ན་ཇི་ལྟར་འདོད་པ་བཞིན་ཁ་སྒྱུར་ནུས་
སོ། །དེ་བཞིན་དུ་ལྷག་མཐོང་གསལ་བའི་ཡེ་ཤེས་ལྕགས་ཀྱུ་དང་འདྲ་བ་དེས།
གོང་གི་ཉོན་མོངས་པ་གླང་པོ་ཆེ་དང་འདྲ་བ་དེ་ལ་བཏབ་ན་ཇི་ལྟར་འདོད་པར་
ཉོན་མོངས་པ་ལས་འདྲེན་ནོ། །མཆོག་ནི་ཉན་ཐོས་དང་རང་སངས་རྒྱས་ཀྱི་ལྷག་
མཐོང་གསལ་བའི་ཡེ་ཤེས་ལས་ཁྱད་པར་དུ་གྱུར་པའོ། །
གྲགས་ཆེན་ནི་རྡོ་རྗེ་འཁོར་ལོ་སྟེ། དེ་གྲགས་ཆེན་ཞེས་པ་རྡོ་རྗེ་འཁོར་
ལོའི་སྔགས་དང་ཕྱག་རྒྱས་དཀྱིལ་འཁོར་ཐམས་ཅད་སྤྲུལ་པར་གྲགས་པའོ། །དེ་
ཉིད་ཀྱི་ཕྱིར་ན་མ་ལུས་ཤིང་ལུས་པ་མེད་པའི་འཇིག་རྟེན་ཐམས་ཅད་ཏུ་དཀྱིལ་
འཁོར་གང་ལ་གང་འདུལ་དུ་སྤྲུལ་པའི་ཁྱབ་པའི་གྲགས་པ་མངའ་བས། སྙན་
གྲགས་ཆེན་པོ་ཞེས་སོ། །
སྣང་བ་ནི་རྡོ་རྗེ་སྨྲ་བ་སྟེ། དེ་ཡང་སྣང་བ་ཆེན་པོ་ཞེས་པ་རྡོ་རྗེ་སྨྲ་བའི་སྐུའི་
འོད་ཀྱིས་ཁམས་གསུམ་ཐམས་ཅད་ཏུ་ཁྱབ་པའི་འོད་ཀྱིས་སྣང་བ་ཆེན་པོ་ཡོད་
228-93



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༡༽
པས་སོ། །དེ་ཡང་ཆོས་སྟོན་པའི་དུས་སུ་ཚིག་མི་གསལ་བ་དང་། མྱུར་བ་དང་།
དལ་བའི་སྐྱོན་སྤངས་ནས་སྟོན་པས་གསལ་བ་ཆེ་ཞེས་སོ། །
ད་ནི་བྱང་ཕྱོགས་ཀྱི་མཆོད་པའི་སེམས་དཔའ་བཞིའི་ཚིག་དོན་བསྟན་ཏེ།
མཁས་པ་ནི་རྡོ་རྗེ་ལས་ཏེ། དེ་ཡང་སྒྱུ་འཕྲུལ་ཆེན་པོ་ནི། རྡོ་རྗེ་ལས་ཀྱི་སྤྲུལ་པའི་
སྐུ་དཔག་ཏུ་མེད་པ་བསྐྱེད་ནས་ཕྱོགས་བཅུའི་དེ་བཞིན་གཤེགས་པ་ལ་མཆོད་
པའི་ལས་བྱེད་པ་དེ་འཆང་བའོ། །དེ་ཉིད་ཀྱི་ཕྱིར་ན་མཁས་པ་ཆེན་པོ་སྟེ། སེམས་
ཅན་ཐམས་ཅད་ཀྱི་རྒྱུད་ལ་བསོད་ནམས་ཀྱི་ཚོགས་གསོག་པ་ལ་མཁས་པས་སོ། །
སྒྱུ་འཕྲུལ་གྱིས་རྡོ་རྗེ་བསྲུང་བས་ཏེ། དེ་ཡང་སྒྱུ་འཕྲུལ་ཆེན་མོ་ནི་མེད་བཞིན་དུ་རྡོ་
རྗེ་བསྲུང་བའི་སྐུ་དཔག་ཏུ་མེད་པ་འགྱེད་པས་སོ། །དེས་ལེ་ལོ་ཅན་མཆོད་པ་ལ་
བཙུད་དེ་ཤིན་ཏུ་སྤྲོ་བར་བྱས་པས་དོན་གྲུབ་པ་ཞེས་སོ། །
སྒྱུ་འཕྲུལ་གྱིས་རྡོ་རྗེ་གནོད་སྦྱིན་ཏེ། དེ་ཡང་སྒྱུ་འཕྲུལ་ཆེན་པོ་ནི། མེད་
བཞིན་དུ་རྡོ་རྗེ་གནོད་སྦྱིན་གྱི་སྤྲུལ་པའི་སྐུ་དཔག་ཏུ་མེད་པའི་བསྐྱེད་པའོ། །དེས་
མཆོད་པ་ལ་བར་ཆོད་ཀྱི་བགེགས་མ་ཞུགས་པས་མཆོད་པ་ལ་ཁྱད་པར་དུ་སྤྲོ་བའི་
འབྱུང་བས། དགའ་བས་དགའོ། །སྒྱུ་འཕྲུལ་གྱིས་རྡོ་ རྗེ་ ཁུ་ ཚུར་ཏེ། དེ་ཡང་ རྫུ་
འཕྲུལ་ཆེན་པོ་ནི་མེད་བཞིན་དུ་རྡོ་རྗེ་ཁུ་ཚུར་གྱི་སྤྲུལ་པ་དཔག་ཏུ་མེད་པ་བཀྱེ་
བའོ། །དེས་མཆོད་པ་ལ་འཁོར་གསུམ་གྱི་དམིགས་པོར་རྒྱས་འདེབས་པར་བྱེད་
པས། མིག་འཕྲུལ་ཅན་ནོ། །
ད་ནི་བཞི་པ་ལྷ་མོ་བརྒྱད་ཀྱི་མཚན་ནས་བརྗོད་པ་སྟོན་ཏེ། དེ་ཡང་ལྷ་མོ་
བརྒྱད་ཀྱི་མཚན་ཉིད་དང་
། ཕྱི་ནང་ གྱི་ལྷར་གཞག་པའི་འཐད་པ་དང་
།
སྤྱོད་ཀྱི་ལྷར་གཞག་པའི་འཐད་པ་དང་། མཛད་པ་འཕྲིན་ལས་དང་། འབྲས་བུ་དེ་
ལོངས་
228 ---94



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཐོབ་པའི་ལམ་དུ་གཞག་པའི་འཐད་པ་དང་
། མན་ངག་དང༌། ཚིག་གི་དོན་ཏེ། དེ་
ལ་མཚན་ཉིད་ནི་དོན་གྱི་མཚན་ཉིད་ཕ་རོལ་ཏུ་ཕྱིན་པ་བརྒྱད། རྟགས་སྒེག་མོ་ལ་
སོགས་པའི་ལྷ་མོ་བརྒྱད་དོ། །
དེ་ཡང་ནང་གི་ལྷ་མོ་བཞིའི་མཚན་ཉིད་ནི། སྟོང་གཞི་མེ་ལོང་ལྟ་བུའི་ཡེ་
ཤེས་ལ། སྟོང་རྒྱུའམ་མི་མཐུན་པའི་ཕྱོགས་སེར་སྣ། དེས་སྟོང་པའི་གཉེན་པོར་ཕ་
རོལ་ཏུ་ཕྱིན་པ། རྟགས་ལྷ་མོ་སྒེག་མོ། སྟོང་གཞི་མཉམ་པ་ཉིད་ཀྱི་ཡེ་ཤེས་ལ་
སྟོང་རྒྱུས་ཚུལ་ཁྲིམས་འཆལ་བ། དེས་སྟོང་པའི་གཉེན་པོར་ཚུལ་ཁྲིམས་ཀྱི་ཕ་
རོལ་ཏུ་ཕྱིན་པ། རྟགས་རྡོ་རྗེ་ཕྲེང་བ་མ། སྟོང་གཞི་སོ་སོར་ཀུན་ཏུ་རྟོག་པའི་ཡེ་
ཤེས་ལ། སྟོང་རྒྱུ་བཟོད་པ་མེད་པ། དེས་སྟོང་པའི་གཉེན་པོར་བཟོད་པའི་ཕ་རོལ་
ཏུ་རྟགས་རྡོ་རྗེ་གླུ་མ། སྟོང་གཞི་བྱ་བ་ནན་ཏན་གྱི་ཡེ་ཤེས་ལ། སྟོང་རྒྱུ་ལེ་ལོ།
དེས་སྟོང་པའི་གཉེན་པོར་བརྩོན་འགྲུས་ཀྱི་ཕ་རོལ་ཏུ་ཕྱིན་པ། རྟོགས་རྡོ་རྗེ་གར་
མའོ། །
ཕྱིའི་ལྷ་མོ་བཞིའི་མཚན་ཉིད་ནི། སྟོང་གཞི་མེ་ལོང་ལྟ་བུའི་ཡེ་ཤེས་ལ།
སྟོང་རྒྱུའམ་མི་མཐུན་པའི་ཕྱོགས་ཤེས་རབ་འཆལ་བ། དེས་སྟོང་པའི་གཉེན་པོར་
ཤེས་རབ་ཀྱི་ཕ་རོལ་ཏུ་ཕྱིན་པའི། རྟགས་རྡོ་རྗེ་བདུག་པ་མ། སྟོང་གཞི་མཉམ་པ་
ཉིད་ཀྱི་ཡེ་ཤེས་ལ། སྟོང་རྒྱུ་རྣམ་པར་གཡེང་བ། དེས་སྟོང་པ་ལ་བསམ་གཏན་གྱི་
ཕ་རོལ་ཏུ་ཕྱིན་པ། རྟགས་རྡོ་རྗེ་མེ་ཏོག་མ། སྟོང་གཞི་སོ་སོར་རྟོག་པའི་ཡེ་ཤེས་
ལ། སྟོང་རྒྱུ་ཐབས་ལ་མི་མཁས་པའི། དེ་སྟོང་པའི་གཉེན་པོར་ཐབས་ཀྱི་ཕ་རོལ་
ཏུ་ཕྱིན་པ། རྟགས་རྡོ་རྗེ་དྲི་ཆབ་མ། སྟོང་གཞི་བྱ་བ་གྲུབ་པའི་ཡེ་ཤེས་ལ། སྟོང་རྒྱུ་
ལོག་པའི་སྨོན་ལམ། དེས་སྟོང་པའི་གཉེན་པོར་སྨོན་ལམ་གྱི་ཕ་རོལ་ཏུ་ཕྱིན་པ།
228 -95



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
རྟགས་རྡོ་རྗེ་ལྷ་མོ་མར་མེ་མའོ། །དེ་ནི་སྨོན་ལམ་ཕར་ཕྱིན་དེ་ཉིད་མར་མེ་མ་སྟེ།
དཔེར་ན་ཆུ་ཉིད་རླབས་སུ་བྱུང་ལ་རླབས་ཉིད་ཆུར་རོ་གཅིག་པ་དང་འདྲའོ། །
རྟགས་སྐུར་བྱུང་བ་ལ་ཐུན་མོང་གི་ཆོས་དང་
། ཁྱད་པར་གྱི་ཆོས་དང་
། བྱེ་
བྲག་གི་ཆོས་དང་། ཐུན་མོང་གི་བཞི་གོང་དང་འདྲ། ཁྱད་པར་ལ་སྐུ་མདོག་མི་འདྲ་
བ་ཤར་ལྷོའི་ལྷ་མོ་གཉིས་སྐུ་མདོག་སྔོ། ལྷོ་ནུབ་ཀྱི་གཉིས་ སེར། ནུབ་བྱང་གི་
གཉིས་དམར། བྱང་ཤར་གྱི་གཉིས་ལྗང་གུའོ། །དབུ་རྒྱན་མི་འདྲ་བ་ཤར་ལྷོའི་ལྷ་
མོ་ལ་སོགས་པ་རིམ་པ་བཞིན་མི་བསྐྱོད་པ། རིན་འབྱུང་། སྣང་མཐའ། དོན་ཡོད་
གྲུབ་ཀྱིས་དབུས་བརྒྱན་པའོ། །རིགས་མི་འདྲ་བ་ཤར་ལྷོའི་གཉིས་རྡོ་རྗེའི་རིགས།
ལྷོ་ནུབ་ ཀྱི་གཉིས་ རིན་འབྱུང་། ནུབ་བྱང་ གི་ གཉིས་ སྣང་མཐའ། བྱང་ཤར་ གྱི་
གཉིས་དོན་གྲུབ་ཀྱི་རིགས་སོ། །
བྱེ་བྲག་ལ་བཞུགས་ས་མི་འདྲ་བ། སོ་སོའི་མཚན་མི་འདྲ་བ། ཕྱག་མཚན་
མི་འདྲ་བ་སྒེག་མོ་རྡོ་རྗེ་ཕྱེད་མེད་བཟུང་ནས་བསྐྱེད་པར་བཞག་པ་དང་
། ཕྲེང་བ་
མ་ རིན་པོ་ཆེའི་ཕྲེང་བ་འཛིན་པ་ལ་སོགས་པའོ། །ཕྱི་ནང་གི་ལྷར་བཞག་པའི་
འཐད་པ་ནི། སྒེག་མོ་ལ་སོགས་པ་ལྷ་མོ་བཞི་ནི་སེམས་དང་སེམས་ལས་བྱུང་བའི་
མཆོད་པ་བྱེད་པས་ནང་གི་ལྷ་མོའོ། །བདུག་པ་མ་སོགས་པའི་ལྷ་མོ་བཞི་ནི་མེ་
ཏོག་དང་སྤོས་ལ་སོགས་པའི་མཆོད་པ་བྱེད་པས་ཕྱིའི་ལྷ་མོ་ཞེས་བྱའོ། །
ལོངས་སྤྱོད་ཀྱི་ལྷར་གཞག་པའི་འཐད་པ་ནི། ལྷ་མོ་བརྒྱད་པོ་དེ་གཟུགས་
སྒྲ་དྲི་རོ་རེག་བྱ་འདོད་པའི་ཡོན་ཏན་ལྔ་པོ་དེ་ལས་མ་འདས་པའི་མཆོད་པ་ལ་
ལོངས་སྤྱོད་པས་ལོངས་སྤྱོད་ཀྱི་ལྷ་མོའོ། །
མཛད་པའི་འཕྲིན་ལས་ནི་ཐུན་མོང་གི་མཛད་པ་བཅུ་གཉིས། ཁྱད་པར་
228 -96



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གྱི་མཛད་པ་ལྷ་མོ་སྒེག་མོ། སྦྱིན་པའི་ཕ་རོལ་ཏུ་ཕྱིན་པ་ལ་སྦྱོར་བས་ན། མར་མེ་
མ་ལ་སྨོན་ལམ་གྱི་ཕ་རོལ་ཏུ་ཕྱིན་པ་ནས་ཕ་རོལ་ཏུ་ཕྱིན་པ་ལ་སྦྱོར་བའི་བར་རོ། །
འབྲས་བུ་དེ་ཐོབ་པར་བྱེད་པའི་ལམ་དུ་གཞག་པའི་འཐད་པ་ནི། ཕ་རོལ་
ཏུ་ཕྱིན་པ་བརྒྱད་ཀྱི་འབྲས་བུ་སྐུ་གསུམ་མམ། སྐུ་ལྔ་ཐོབ་པར་བྱེད་པའི་ཐབས་
ཡིན་པས་སོ། །མན་ངག་གི་གཞན་དང་འབྲེལ་པ་དང་
། གཞན་དང་མ་འབྲེལ་
པའོ། །གཞན་དང་འབྲེལ་པ་ལ་བསྐྱེད་རྒྱུའི་ཆོས་གསུམ་བསྐྱེད་ཐབས་ཀྱི་ཆོས་
བཅུ་གཉིས་ཀྱིས་སྒེག་མོ་ལ་སོགས་པ་ལྷ་མོ་བརྒྱད་བསྐྱེད་པ། དཀྱིལ་འཁོར་རྒྱལ་
མཆོག་ཏུ་རྗེ་བཙུན་སྐུའི་ཚུལ་དུ་བཞུགས་པའོ། །ཟབ་མོ་གསང་སྔགས་ཀྱི་དུས་སུ་
གཙོ་བོའི་ཐུགས་ཀ་ནས་འོད་སྤྲོ་བསྡུ་བྱས་པས་ཤར་ལྷོའི་ནང་གི་གྲུ་ཆད་བཞི་ལ་
སྦྱིན་བདག་ཆེན་པོ་ལ་སོགས་པ་ཚིག་བཞི་སྔོན་པོ་དང༌། སེར་པོ་དང་
། དམར་པོ་
དང་། ལྗང་གུ་དགོད་དོ། །དེའི་ཤར་ལྷོའི་གྲུ་ཆད་ལ་ཤེས་རབ་ཆེན་པོའི་ཚིག་སྔོན་
པོ། ལྷོ་ནུབ་ལ་བསམ་གཏན་གྱི་ཚིག་སེར་པོ། ནུབ་བྱང་ལ་ཐབས་ཆེ་བ་དམར་པོ།
བྱང་ཤར་གྱི་གྲུ་ཆད་ལ་བསམ་པ་ལྗང་གུ་དེ་ནི་རྗེ་བཙུན་སྔགས་ ཀྱི་ཚུལ་དུ་
བཞུགས་པའོ། །གཞན་དང་མ་འབྲེལ་བ་ལ་ལྷ་མོ་བརྒྱད་ལ་སྒྲུབ་ཐབས་རྒྱས་པ་
བརྒྱད། བསྡུས་པ་བརྒྱད་དོ། །
ཚིག་གི་དོན་ནི་སྦྱིན་བདག་སྒེག་མོ་སྟེ། དེ་ཡང་རྗེ་བཙུན་གྱིས་མི་འདུལ་
བ་ལ་ལྷ་མོ་སྒེག་མོའི་སྐུར་བྱུང་པ་དེ་ལ་སྒེ་མོའི་སྦྱིན་པ་ཅི་ཕྱིར་གདགས་ན། དེ་
ཡང་སྦྱིན་པ་ནི་དད་པས་ཀུན་ནས་བསླང་ནས་དཀོན་མཆོག་ལ་མཆོད་པ་དང་
།
སྙིང་རྗེས་ཀུན་ནས་བསླང་ནས་སེམས་ཅན་ལ་སྦྱིན་པ་གཏོང་བའོ། །བདག་ནི་
སྦྱིན་པ་དེ་གཉིས་ཀྱི་བདག་པོ་ལྷ་མོ་སྒེག་མོའོ། །ཆེན་པོ་ནི་སྦྱིན་པ་དེ་ལ་འཁོར་
228-97



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
གསུམ་མི་དམིགས་པའི་རྒྱས་འདེབས་པའོ། །གཙོ་བོ་ནི་འཇིག་རྟེན་པ་ཐམས་
ཅད་སྦྱིན་པ་དེས་འདྲེན་པར་བྱེད་པས་སོ། །
ཚུལ་ཁྲིམས་ནི་རྡོ་རྗེ་ཕྲེང་བ་མ་སྟེ། དེ་ཡང་ཚུལ་ཁྲིམས་ཞེས་པ་ལུས་ངག་
ཡིད་གསུམ་ཡང་དག་པར་སྡོམ་ཞིང་བསྲུང་བ་སྟེ། ཐེག་པ་ཆེན་པོ་མི་དགེ་བ་བཅུ་
སྤོང་བ་དང་། ཉན་ཐོས་སོ་སོ་ཐར་པ་རིགས་བདུན་དང་ལྡན་པའོ། །ཆེན་པོ་ནི་དེ་
ལ་ཞེན་པ་མེད་ཅིང་མི་དམིགས་པས་དེ་ལ་རྒྱས་འདེབས་པའོ། །འཆང་བ་ནི་ཚུལ་
ཁྲིམས་དེ་ལས་གྲུབ་པའི་སྐུ་ཕྲེང་བ་མ་ཡིན་པས་སོ། །ཚུལ་ཁྲིམས་དེ་སྡོམ་པ་
ཐམས་ཅད་ཀྱི་གཞིའམ་སྔོན་འགྲོ་ཡིན་པས་མཆོག་གོ །
བཟོད་ཆེན་ནི་གླུ་མའོ། །དེ་ཡང་བཟོད་པ་ནི་ཆོས་ཟབ་མོ་ལ་བསྲན་ཚུགས་
པའི་བཟོད་པ་དང་
། སྡུག་བསྔལ་དང་དུ་ལེན་པའི་བཟོད་པ། གནོད་པ་བྱེད་པ་ལ་
ཇི་མི་སྙམ་པའི་བཟོད་པའོ། །ཆེན་པོ་ནི་དེ་གསུམ་ལ་འཁོར་གསུམ་མི་དམིགས་
པའི་རྒྱས་འདེབས་པའོ། །འཆང་བ་ནི་བཟོད་པ་དེ་ལས་གྲུབ་པའི་སྐུ་གླུ་མ་ཡིན་
པས་སོ། །བརྟན་པ་ནི་དེ་ལྟ་བུའི་བཟོད་པ་ལ་བརྟན་ཐུབ་པར་འཛིན་པ་གླུ་མའོ། །
བརྩོན་འགྲུས་ནི་ལྷ་མོ་གར་མའོ། །དེ་ཡང་བརྩོན་འགྲུས་ནི་དགེ་བ་ལ་
མངོན་པར་བརྩོན་པ་སྟེ་སྤྲོ་བའོ། སྡིག་པ་ལ་སྤྲོ་བ་ནི་སྨད་པའི་ལེ་ལོ་དང་། སྙོམ་
ལས་ཀྱི་ལེ་ལོའོ། །ཆེན་པོ་ནི་དེ་ལ་མི་དམིགས་པའི་རྒྱས་ཐེབས་པའོ། །བརྟུལ་
བའི་ནི་འཇིག་རྟེན་ལས་འདས་པའི་དགེ་བའི་རྩ་བ་རྫོགས་པར་བྱེད་ཅིང་ཡང་
དག་པའི་དོན་ལ་འཇུག་པར་བྱེད་པས་སོ།
ད་ནི་ཕྱིའི་ལྷ་མོ་བཞིའི་ཚིག་དོན་ནི། བསམ་གཏན་དང་ཤེས་རབ་ གཉིས་
བསྒོམ་པའི་དུས་སུ་གོང་འོག་གི་ནོར་བ་ཤེས་པར་བྱའོ། །བསམ་གཏན་ནི་རྡོ་རྗེ་
228 -98



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
མེ་ཏོག་མའོ། །དེ་ཡང་བསམ་གཏན་ནི་བསམ་གཏན་བཞི་པའོ། །ཆེན་པོ་ནི་དེ་ལ་
མི་དམིགས་ པས་རྒྱས་ཐེབས་ པའོ། །ཏིང་ངེ་འཛིན་རྣམས་ནི་བསམ་གཏན་དེ་
རྣམས་ལ་རྩེ་གཅིག་པར་གནས་པ་ལས་གྲུབ་པའི་སྐུ་མེ་ཏོག་མ་རྗེ་བཙུན་ཁྱོད་
ཡིན་ཞེས་བསྟོད་དོ། །ཤེས་རབ་མ་ནི་བདུག་པ་མའོ། །དེ་ཡང་ཤེས་རབ་ནི་ཆོས་
ཐམས་ཅད་སྤྱི་དང་ རང་གི་མཚན་ཉིད་རྣམ་པར་འབྱེད་ པའོ། ཆེན་པོ་ནི་རློམ་
སེམས་མེད་པའོ། །ཤེས་རབ་དེ་ལས་གྲུབ་པའི་བདུག་པ་མའི་ལུས་འཆང་བའོ། །
ཐབས་ནི་དྲི་ཆབ་མས་ཏེ་ཐབས་སྣ་ཚོགས་ཀྱིས་གདུལ་བྱ་སེམས་ཅན་གྱི་བསམ་པ་
རྫོགས་པར་བྱེད་པའོ། །ཆེ་བ་ནི་དེ་ལ་མི་དམིགས་པས་རྒྱས་འདེབས་པའོ། །དེ་
ལས་གྲུབ་པ་ལྷ་མོ་དྲི་ཆབ་མའོ། །བསམ་པ་ནི་སྨོན་ལམ་སྟེ། རང་སངས་རྒྱས་
ཐོབ་པར་བྱེད་པ་དང་། སེམས་ཅན་གྱི་དོན་བྱེད་པར་སྨོན་ལམ་འདེབས་པའོ། །དེ་
ལས་གྲུབ་པ་ལྷ་མོ་མར་མེ་མའོ། །
ད་ནི་དོན་ལྔ་པ་སྒོ་བ་བཞིའི་མཚན་ནས་བརྗོད་པ་ནི། དེ་ཡང་སྒོ་བ་བཞིའི་
མཚན་ཉིད་དང་
། སྒོ་བར་གཞག་པའི་འཐད་པ་དང་
། བསྐྱེད་པའི་ས་བོན་ དང་།
མཛད་པ་འཕྲིན་ལས་ དང་། ལམ་འབྲས་བུར་གཞག་པའི་འཐད་པ་དང་
། མན་
ངག་དང་། ཚིག་གི་དོན་དང་བདུན་ནོ། །དེ་ལ་མཚན་ཉིད་ནི། བྱེ་མ་ ལུང་ པའི་
བཞེད་པས་ཕྱི་སྒོ་དང་ནང་སྒོའི་དེ་ཁོ་ན་ཉིད་མི་འདྲ་སྟེ། ནང་སྒོའི་དེ་ཁོ་ན་ཉིད་
སྟོབས་དང་ཡེ་ཤེས་ལས་གྲུབ་པ་སྟེ། དེ་ཡང་སྟོབས་ནི་དད་པའི་སྟོབས། ཡེ་ཤེས་
ནི་ཚོགས་ཀྱི་ལམ་གྱི་ཡེ་ཤེས། སྒོ་བ་ནི་ལྕགས་ཀྱུ། དེ་ཉིད་ཏུ་བརྩོན་འགྲུས་ཀྱི་
སྟོབས། སྦྱོར་ བ་ ལམ་ གྱི་ ཡེ་ ཤེས། སྒོ་ བ་ ནི་ ཞགས་ པའོ། །དྲན་ པའི་ སྟོབས།
མཐོང་བ་ལམ་གྱི་ཡེ་ཤེས། སྒོ་བ་ལྕགས་སྒྲོག་གོ །ཏིང་ངེ་འཛིན་གྱི་སྟོབས་སྒོམ་པ་
228 --99



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
ལམ་གྱི་ཡེ་ཤེས། སྒོ་བ་དྲིལ་བུའོ། །ཕྱི་སྒོ་བ་དེ་ཁོ་ན་ཉིད་ཀྱི་ཚད་མེད་པ་ཡིན་
གསུང་། བསྐྱེད་པའི་ས་བོན་ནང་སྒོའི་འདི་ཡང་མིང་ལས་བསྐྱེད་པར་བྱ་ཞེས་པས་
ཛཧཱུྃ་བཾ་ཧོབཞི་ལས་བསྐྱེད་ཟེར། ཕྱི་སྒོ་ནི་ཨ་བཞི་ལས་བསྐྱེད་པའོ། །
དེ་ལྟར་ཕྱི་སྒོ་ནང་སྒོའི་བསྐྱེད་པའི་ས་བོན་དང་དེ་ཁོ་ན་ཉིད་མི་མཐུན་ན།
ལྷ་ལྔ་བཅུ་རྩ་གསུམ་དུ་མི་འགྲོ་སྟེ། ལྷ་ལྔ་བཅུ་རྩ་བདུན་དུ་འགྲོའོ་ཞེ་ན། རྩ་བདུན་
དུ་མི་འགྲོ་སྟེ། ཤར་གྱི་སྒོ་བ་གཉིས་སྐུ་མདོག་མཐུན། ཕྱག་མཚན་མཐུན། མཛད་
པ་འཕྲིན་ལས་མཐུན། དེ་བཞིན་དུ་ལྷོ་ནུབ་དང་བྱང་གི་གཉིས་ཀྱང་མཐུན་པས་ལྔ་
བཅུ་རྩ་གསུམ་མོ། །དེ་ལྟར་སོང་ན་པདྨའི་རིགས་ལ་ལྷ་ལྔ་བཅུ་རྩ་གསུམ་དུ་
བཞེད་དམ་མི་བཞེད་བྱས་པ་ལ། བཞེད་གསུང་སྟེ་བཞེད་ན་པདྨའི་རིགས་ཐམས་
ཅད་སྐུ་མདོག་དམར་པོར་མཐུན། ཕྱག་མཚན་པདྨ་དང་ རལ་གྲི་བསྣམས་པ་
མཐུན། གདུལ་བྱ་འདོད་ཆགས་ཅན་གྱི་དོན་བྱེད་པར་མཐུན་པས་ལྷ་གཅིག་ཏུ་
ཐལ་དེ་སྐྱོན་དེ་བྱེ་མ་ལུང་པ་ལ་འོང་ངོ༌། །
པུ་རངས་པའི་ཞལ་ནས་ལམ་གྱི་དུས་ཀྱི་སྟོབས་དང་ཡེ་ཤེས་དེ་འབྲས་
བུའི་དེ་ཁོ་ན་ཉིད་དུ་མི་རིགས་ཟེར་བ་ལ། བྱེ་མ་ལུང་པ་ན་རེ། ལམ་གྱི་དུས་ཀྱི་
སྟོབས་དང༌། ཡེ་ཤེས་འབྲས་བུའི་དུས་སུ་ཡོན་ཏན་ཡར་ལྡན་དུ་ཡོད་པ་ཅི་ཏོ་སྟེ།
དཔེར་ན་ཀ་ཁ་བསླབས་ནས་ཀློག་མཁས་པར་འོང་པའི་དུས་སུ་ཀ་ཁ་ཡོན་ཏན་
ཡར་ལྡན་དུ་ཡོད་པ་དང་འདྲའོ། །སྐྱོན་དེ་བྱེ་མ་ལུང་པ་ལ་མི་ཁེལ་ལོ། །པུ་རངས་
པའི་བཞེད་པའི་སྒོ་བའི་མཚན་ཉིད་གཉིས་མེད་གཅིག་པུ་ལ་སྦྱོར་ཏེ། དེ་ཡང་རང་
གི་ཤེས་པ་གཉིས་མེད་གཅིག་པུ་འདི་ལ། མ་དད་པ་ལས་ལོག །དད་པའི་སྟོབས།
གཉིས་མེད་གཅིག་པུ་དེ་ལ་བསོད་ནམས་ཀྱི་ཚོགས་གསོག་པར་འཇོག་པས།
228 -100



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཚོགས་ཀྱི་ལམ་གྱི་ཡེ་ཤེས། དེ་ཉིད་དོན་གྱི་མཚན་ཉིད། རྟགས་སྒོ་བ་ལྕགས་ཀྱུའོ། །
གཉིས་ མེད་ གཅིག་ པུ་དེ་ལེ་ལོ་ལས་ལོག །བརྩོན་འགྲུས་ ཀྱི་སྟོབས།
གཉིས་སུ་མེད་པའི་ཡེ་ཤེས་ལ་སྦྱོར་བས། སྦྱོར་བ་ལམ་གྱི་ཡེ་ཤེས། རྟགས་སྒོ་བ་
ཞགས་པ། གཉིས་མེད་གཅིག་པོ་དེ་ལ་བརྗེད་ངས་པ་ལས་ལོག་ནས་དྲན་པའི་
སྟོབས། གཉིས་སུ་མེད་པའི་ཡེ་ཤེས་ལྷག་གིས་མཐོང་བས་མཐོང་བ་ལམ་གྱི་ཡེ་
ཤེས། རྟགས་སྒོ་བ་ལྕགས་སྒྲོག །གཉིས་མེད་གཅིག་པུ་ལ་རྣམ་པར་གཡེང་ལ
ལས་ ལོག །ཏིང་ ངེ་ འཛིན་ གྱི་ སྟོབས། གཉིས་ མེད་ དེ་ ཉིད་ ལས་ འདྲིས་ པར་
བསྒོམས་པར་ལམ་གི་ཡེ་ཤེས། རྟགས་སྒོ་བ་དྲིལ་བུའོ། །ཕྱི་སྒོ་ནང་སྒོ་ལ་དེ་ཁོ་ན་
ཉིད་མི་འདྲ་བ་མེད་གསུང་
། འགྲེལ་པ་ན་སྟོབས་དང་ཡེ་ཤེས་ཀྱི་ཆ་རྣམ་པར་
གཞག་པ་ཞེས་གསུངས་པས་སྟོབས་ན་དད་པའི་སྟོབས། ཡེ་ཤེས་ན་མཐོང་ལམ་
གྱི་བྱང་ཆུབ་ གྱི་ཡན་ལག་བདུན། སྨོན་ལམ་གྱི་འཕགས་ པའི་ལམ་ཡན་ལག་
བརྒྱད། སྒོ་བ་ལྕགས་ཀྱུ། དེ་བཞིན་བརྩོན་འགྲུས་ ཀྱི་སྟོབས། ཡེ་ཤེས་གོང་མ་
གཉིས། སྒོ་བ་ཞགས་པ། དྲན་པའི་སྟོབས། ཡེ་ཤེས་གཉིས། སྒོ་བ་ལྕགས་སྒྲོག །
ཏིང་ངེ་འཛིན་གྱི་སྟོབས། ཡེ་ཤེས་གཉིས། སྒོ་བ་དྲིལ་བུའོ། །
དེ་ཡང་རྟགས་སྐུར་བྱུང་བ་ལ། ཐུན་མོང་གི་ཆོས་གོང་དང་འདྲ། ཁྱད་པར་
གྱི་ཡང་གོང་དང་འདྲ། བྱེ་བྲག་གི་ཆོས་གསུམ་ནི། བཞུགས་ས་མི་འདྲ་བ་སྒོ་རེ་
རེའི་ནང་ན། མཚན་མི་འདྲ་བ་ལྕགས་ཀྱུ་ལ་སོགས་པའོ། །ཕྱག་མཚན་མི་འདྲ་བ་
ལྕགས་ཀྱུ་ལ་སོགས་ནས་དྲིལ་བུའི་བར་རོ། །སྒོ་བར་བཞག་པའི་འཐད་པ་ནི་
སྟོབས་དང་ཡེ་ཤེས་ཀྱི་སངས་རྒྱས་ཀྱི་དེ་ཁོ་ན་ཉིད་ལས་འཇུག་པར་བྱེད། སྒོ་བས་
ཀྱང་དཀྱིལ་འཁོར་དུ་འཇུག་པར་བྱེད་པས་སོ། །བསྐྱེད་པའི་ས་བོན་ནི་པུ་རངས་
228 --- 101



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
པའི་ཞལ་ནས་ཕྱི་སྒོ་ནང་སྒོའི་ས་བོན་མི་འདྲ་བ་མེད་དེ་ཨ་ལས་བསྐྱེད་པའོ། །བྱེ་
མ་ལུང་པས་འདི་ཡང་མིང་ལས་སྐྱེད་པར་བྱ་ཟེར་བས་ ཛཧཱུྃ་ བི་ཧོ་བཞི་ལས་
བསྐྱེད་ཟེར་རོ། །
མཛད་པ་འཕྲིན་ལས་ནི་ཐུན་མོང་གི་མཛད་པ་བཅུ་གཉིས། ཁྱད་པར་གྱི་
འཕྲིན་ལས་ འགུགས་པ་དང་། གཞུག་པ་དང་། བཅིང་ པ་དང་། མྱོས་པའི་ལས་
བྱའོ། །ལམ་འབྲས་བུར་གཞག་པའི་འཐད་པ་ནི། འབྲས་བུ་སྐུ་གསུམ་མམ་སྐུ་ལྔ་
ཐོབ་པར་བྱེད་པའི་ལམ་སྟོབས་དང་ཡེ་ཤེས་ཡིན་པས་སོ། །མན་ངག་གི་དོན་ནི་
གཞན་དང་འབྲེལ་པ་དང་། མ་འབྲེལ་པའོ། །
དང་པོ་ནི་བསྐྱེད་རྒྱུའི་ཆོས་གསུམ་བསྐྱེད་ཐབས་ཀྱི་ཆོས་བཅུ་གཉིས་ཀྱིས་
སྒོ་ བ་བཞི་ བསྐྱེད་ པ་ནི་དཀྱིལ་འཁོར་རྒྱལ་མཆོག་ཏུ་ རྗེ་བཙུན་ སྐུའི་ཚུལ་དུ་
བཞུགས་པའོ། །ཟབ་མོ་གསང་སྔགས་ཀྱི་དུས་སུ་རྗེ་བཙུན་སྔགས་ཀྱི་ཚུལ་དུ་
བཞུགས་པའོ། །པུ་རངས་པའི་ཞལ་ནས་སྒོ་བ་བཞི་ལ་མཚན་གཉིས་ལས་མེད་
པས་ཤར་སྒོར་དད་པའི་སྟོབས། ཚོགས་ཀྱི་ལམ་གྱི་ཡེ་ཤེས་སྔོན་པོ་གཅིག་བསྒོམ།
ལྷོ་སྒོར་བརྩོན་འགྲུས་ཀྱི་སྟོབས། སྦྱོར་བ་ལམ་གྱི་ཡེ་ཤེས་སེར་པོ། ནུབ་སྒོར་དྲན་
པའི་ སྟོབས། མཐོང་བ་ལམ་གྱི་ཡེ་ཤེས་དམར་པོ། བྱང་སྒོར་ཏིང་ངེ་འཛིན་གྱི་
སྟོབས། སྒོམ་པ་ལམ་གྱི་ཡེ་ཤེས་ལྗང་གུ་གཅིག་བསྒོམ། བྱེ་མ་ལུང་པའི་ཞལ་ནས་
ཤར་སྒོར་སྟོབས་པོ་ཆེ་ལ་ཡེ་ཤེས་རྒྱ་མཚོ་སྔོན་པོ་གཅིག་སྒོམ། ལྷོ་སེར། ནུབ་
དམར། བྱང་ལྗང་གུ་གཅིག་བསྒོམ་གསུང་སྟེ་དེ་བདེའོ། །གཞན་དང་མ་འབྲེལ་བ་
ལ་སྒྲུབ་ཐབས་རྒྱས་པ་བཞི། བསྡུས་པ་བཞི་སྟེ་བརྒྱད་དོ། །ཚིག་གི་དོན་ལ་སྟོབས་
ནི་དད་པ་ལ་སོགས་པ་སྟོབས་ལྔའོ། །ཡེ་ཤེས་ནི་མཐོང་ལམ་དང་སྒོམ་ལམ་གྱི་ཡེ་
228-102



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཤེས་སོ། །རྒྱ་མཚོ་ནི་ཟབ་ཅིང་རྒྱ་ཆེ་བས་སོ། །དེ་ཡང་སྟོབས་དང་ཡེ་ཤེས་ལས་
གྲུབ་པའི་སྒོ་བ་བཞིར་བྱུང་བ་ཡང་རྗེ་བཙུན་ཡིན་ཞེས་འདོད་དོ། །
ད་ནི་དྲུག་པ་ཐབས་ཀྱི་སེམས་དཔའ་བཅུ་དྲུག་གི་མཚན་ནས་བརྗོད་པ་
བསྟན་པ་ནི། དེ་ཡང་མཚན་ཉིད་དང་
། ཐབས་ཀྱི་སེམས་པར་བཞག་པའི་འཐད་
པ་དང་། ཐབས་ཤེས་རབ་ཏུ་བཞག་ པའི་འཐད་པ་དང་། མཛད་པ་འཕྲིན་ལས་
དང་། ལམ་འབྲས་བུར་ཞིག་པའི་འཐད་པ་དང་
། མན་ངག་གི་དོན་དང་
། ཚིག་གི་
དོན་ནོ། །དེ་ལ་མཚན་ཉིད་ནི་སྟོང་གཞི་མེ་ལོང་ལྟ་བུ་ལ་སོགས་པ་ཡེ་ཤེས་བཞི་
ལ། སྟོང་རྒྱུའམ་མི་མཐུན་པའི་ཕྱོགས་གོང་གི་ཤེས་རབ་ཀྱི་སེམས་པ་བཅུ་དྲུག་གི་
ནང་དུ་འཛིན་པར་བྱེད་པའི་ཤེས་པ་ལ་སོགས་པ་བཅུ་དྲུག་པོ་དེ་གཅོད་པར་བྱེད་
པའི་གཉེན་པོར། ཇོ་བོ་གཅིག་ན་རེ་ནང་སྟོང་པ་ཉིད་ཀྱི་ཏིང་ངེ་འཛིན་ལ་སོགས་
པ་སྟོང་ཉིད་བཅུ་དྲུག་ཏིང་ངེ་འཛིན་གྱི་ཆ་དང་བཅས་པ་བཅུ་དྲུག་གིས་སྒྲོ་འདོགས་
གཅོད་པའོ། །དེ་ལྟར་ཡང་འགྲེལ་པ་ནས་བྱམས་པ་ལ་སོགས་པ་ཏིང་ངེ་འཛིན་གྱི་
དབང་དུ་བྱས་ནས་ཞེས་པས་སོ། །
དེ་ལྟར་ཡིན་ན་འགྲེལ་པ་ནས་རྡོ་རྗེ་འཛིན་པ་ལ་སོགས་པ་ཏིང་ངེ་འཛིན་
ཞེས་གསུངས་པས། རྡོ་རྗེ་སེམས་དཔའ་ལ་སོགས་པ་ཡང་དེ་ཁོ་ན་ཉིད་ཀྱི་ཏིང་ངེ་
འཛིན་དུ་འགྲོ་སྟེ། དེ་བས་ན་ཏིང་ངེ་འཛིན་དེ་ཐབས་ཤེས་རབ་ཀྱི་སྤྱི་ཁྱབ་ཏུ་འགྲོ་
བས་ཏིང་ངེ་འཛིན་ཐབས་ཀྱི་སེམས་དཔའ་དེ་ཁོ་ན་ཉིད་དུ་མི་བདེའོ། །ཡང་ཇོ་བོ་
གཅིག་ན་རེ་དེའི་གཉེན་པོར་ནང་སྟོང་པ་ཉིད་ཀྱི་ཡེ་ཤེས། ཕྱི་སྟོང་པ་ཉིད་ཀྱི་ཡེ་
ཤེས་ལ་སོགས་པ་ཡེ་ཤེས་ཀྱི་ཆ་དང་བཅས་པ་བཅུ་དྲུག་གོ །
དེ་ལྟར་ཡང་གསང་ལྡན་ནས་ཡེ་ཤེས་ཆ་གྲུབ་སེམས་དཔའི་ཚོགས། སྟོང་
228 -103



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
པ་ཉིད་ཀྱི་སྒོར་གནས་པ་ཞེས་གསུངས་སོ། །རྟགས་ནི་བྱམས་པ་ལ་སོགས་པའི་
སྐུ་བཅུ་དྲུག་གོ །དེ་ལ་ཐུན་མོང་གི་ཆོས་བཞི་གོང་དང་འདྲ། ཁྱད་པར་གྱི་ཆོས། སྐུ་
མདོག །དབུ་བརྒྱན། རིགས་ གསུམ་གོང་དང་འདྲ། ཕྱག་མཚན་གྱི་ཁྱད་པར་ནི་
ཤར་གྱི་སེམས་དཔའ་བཞི་རྡོ་རྗེ། ལྷོ་རིན་པོ་ཆེ། ནུབ་པདྨ། བྱང་རྡོ་རྗེ་རྒྱ་གྲམ་པ་
བཟུང་བ་ནི་ཁྱད་པར་གྱི་ཆོས་སོ། །བྱེ་བྲག་གི་ཆོས་ནི་བཞུགས་ས་མི་འདྲ་བ་དང་
མཚན་མི་འདྲ་བའོ། །ཐབས་ཀྱི་སེམས་དཔར་བཞག་པའི་འཐད་པ་ནི་བྱམས་པ་
ལ་སོགས་པའི་དེ་ཁོ་ན་ཉིད་ཀྱི་ཡེ་ཤེས་ཀྱི་ཆ་དང་བཅས་པ་ཡིན་པས་ཐབས་ཀྱི་
སེམས་དཔའ་ཞེས་བྱ། རྒྱ་ཆེ་བའི་སེམས་དཔའ་ཞེས་བྱའོ། །
ཐབས་ཤེས་རབ་ཏུ་བཞག་པའི་འཐད་པ་ནི། ཤེས་རབ་ཀྱི་སེམས་དཔའ་
བཤད་པ་དང་འདྲའོ། །མཛད་པ་ཕྲིན་ལས་ནི་ཐུན་མོང་གི་མཛད་པ་བཅུ་གཉིས།
ཁྱད་པར་གྱི་མཛད་པ་བྱམས་པས་ནང་སྟོང་པ་ཉིད་ཀྱི་ཡེ་ཤེས་ལ་སྦྱོར་བས་ན།
སྒྲིབ་པ་རྣམ་པར་སེལ་བ། དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་ཡེ་ཤེས་
ལ་སྦྱོར་བའི་བར་རོ། །
ལམ་འབྲས་བུར་གཞག་པའི་འཐད་པ་ནི། ལྷ་ལྔ་བཅུ་རྩ་གསུམ་འདི་གང་
ཟག་གཅིག་སངས་རྒྱས་པའི་སངས་རྒྱས་ཀྱི་སྣང་བ་ཡིན་ནམ། གང་ཟག་ཐ་དད་
གཅིག་སངས་རྒྱས་པའི་སྣང་བ་ཡིན། གཅིག་གི་སྣང་བ་ཡིན་ན་རིགས་ལྔ་དང༌
།
ཡུམ་ལྔ་ མི་སློབ་པའི་འབྲས་བུས་བསྡུས་པའི་ཚུལ་དུ་འདུག །ལྷ་གཞན་རྣམས་
སློབ་པ་ལམ་གྱི་ཚུལ་དུ་འདུག་པ་དེ་མི་རིགས་ཐ་དད་ཀྱི་སྣང་བ་ཡིན་ན། ཐ་དད་
ཀྱིས་ཐ་དད་ཀྱི་སྣང་བ་སྒྲུབ་ཏུ་མི་བཏུབ་པའི་སྐྱོན་དང་གཅིག །འགྲེལ་པ་ནས་
གཉིས་མེད་གཅིག་པོ་ལ་ཞེས་གསུངས་པ་དང་འགལ་བ་གཉིས་ཀྱི་སྐྱོན་འོང་
།
228 -104



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འདིར་ནི་ལམ་འབྲས་བུ་དང་བཅས་པ་གཅིག་མཚོན་པ་ཡིན་ཏེ། རིགས་ལྔ་དང་
ཡུམ་ལྔས་འབྲས་བུ་མཚོན། ཤེས་རབ་ཀྱི་སེམས་དཔའ་དང་ཐབས་ཀྱི་སེམས་
དཔས་ལམ་མཚོན། ལྷ་མོ་བརྒྱད་དང་སྒོ་བ་བཞིས་ལམ་གྱི་གྲོགས་མཚོན་པ་ཡིན་
ཏེ། གང་ཟག་གཅིག་སངས་རྒྱས་པའི་སྣང་བ་ཡིན་ནོ། །
མན་ངག་ནི་གཞན་དང་འབྲེལ་བ་དང་། གཞན་དང་མ་འབྲེལ་བའོ། །དང་
པོ་ལ་བསྐྱེད་པ་རྒྱུའི་ཆོས་གསུམ་བསྐྱེད་ཐབས་ཀྱི་ཆོས་བཅུ་གཉིས་ཀྱིས་བྱམས་པ་
ལ་སོགས་པ་སྐུ་བཅུ་དྲུག་བསྐྱེད་པ་ནི་དཀྱིལ་འཁོར་རྒྱལ་མཆོག་ཏུ་རྗེ་བཙུན་སྐུའི་
ཚུལ་དུ་བཞུགས་པའོ། །ཟབ་མོ་གསང་སྔགས་ཀྱི་དུས་སུ་འོད་ཟེར་སྤྲོ་བསྡུ་ཤར་
གྱི་ཟླ་བའི་དཀྱིལ་འཁོར་གྱི་སྟེང་དུ་བྱམས་ཆེན་རང་བཞིན་གྱི་ཚིག་རྐང་བཞི་སྔོན་
པོར་བསྒོམ། ལྷོར་རྫུ་འཕྲུལ་ཆེན་པོའི་ཚིག་རྐང་པ་བཞི་སེར་པོ། ནུབ་ཏུ་སྲིད་པའི་
རི་བོ་བཞིའི་ཚིག་རྐང་བཞི་དམར་པོ། བྱང་དུ་མགོན་པོ་རིགས་མཆོག་གི་ཚིག་
རྐང་བཞི་ལྗང་ཁུར་སྒོམ་མོ། །དེ་ནི་རྗེ་བཙུན་སྔགས་གྱི་ཚུལ་དུ་བཞུགས་པའོ། །
གཞན་དང་མ་འབྲེལ་བ་ལ་སྒྲུབ་ཐབས་རྒྱས་པ་བཅུ་དྲུག་བསྡུས་པ་བཅུ་དྲུག་སྦྱར་
རོ། །
ད་ནི་ཚིག་གི་དོན་སྟོན་ཏེ་དེ་ལས་ཀྱང་དང་པོ་ཤར་ཕྱོགས་ཀྱི་སེམས་
དཔའ་བཞིའི་ཚིག་དོན་ནི། བྱམས་ཆེན་ནི་བྱམས་པའོ། །དེ་ཡང་བྱམས་ཆེན་ཞེས་
པ་སེམས་ཅན་ཐམས་ཅད་ལ་བྱམས་པ་སྟེ་ཞེས་པའམ་རིས་སུ་ཆད་པ་མེད་པས་
སོ། །བྱང་ཆུབ་སེམས་དཔའ་བྱམས་པ་བྱམས་པའི་རང་བཞིན་དུ་འདུག་པས་སོ། །
དཔག་ཏུ་མེད་པ་ནི་དེ་ཡང་ཕྱོགས་གཅིག་ཙམ་མིན། དེ་དཔག་ཏུ་མེད་ཅིང་རིགས་
སུ་ཆད་པ་མེད་པས་སོ། །
228 - 105



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
སྙིང་རྗེ་ཆེན་པོ་ནི་འཇམ་དཔལ་ཏེ། སྙིང་རྗེ་ཆེན་པོ་ཞེས་པ་མི་དམིགས་
པའི་སྙིང་རྗེ་ཆེན་པོས་སེམས་ཅན་ཐམས་ཅད་ཀྱི་དོན་བྱེད་པ་ནི་རྒྱ་ཆེ་བའོ། །བློའི་
མཆོག་ནི་སེམས་ཅན་གྱི་དོན་བྱེད་པའི་དུས་སུ་དེས་སྟོང་པ་ཉིད་དུ་ཤེས་པ་དེ་ཉིད་
ཟབ་པའོ། །དེ་ལྟར་ཟབ་པ་དང་རྒྱ་ཆེ་བ་གཉིས་སུ་མེད་པ་དེ་བྱང་ཆུབ་སེམས་
དཔའ་འཇམ་དཔལ་ཡིན་ཞེས་སོ། །
ཤེས་རབ་ནི་སྤོས་ཀྱི་གླང་པོ་སྟེ། དེ་ཡང་ཆོས་ཐམས་ཅད་ཀྱི་སྤྱི་དང་རང་
གི་མཚན་ཉིད་རྣམ་པར་འབྱེད་པའི་ཤེས་རབ་བོ། །དེས་ཆོས་ཐམས་ཅད་སོ་སོར་
ཕྱེ་བས་ཅི་ཡང་མ་རྙེད། མ་རྙེད་ཀྱང་སེམས་ཅན་གྱི་དོན་བྱེད་པ་དེ་ཉིད་ཀྱི་ཕྱིར་བློ་
ཆེན་ལྡན་ཞེས་གསུངས་སོ། །
མཁས་པ་ནི་ཡེ་ཤེས་ཏོག་སྟེ། དེ་ཡང་ཐབས་ཆེ་བ་ནི་ཐབས་རྣམ་པ་སྣ་
ཚོགས་པས་སེམས་ཅན་གྱི་དོན་བྱེད་པས་སོ། །དེ་ཉིད་ཀྱི་ཕྱིར་མཁས་པ་ཆེན་པོ་
སྟེ། སེམས་ཅན་ཐམས་ཅད་ཀྱི་བསམ་པ་དང་བསྟུན་པའི་ཆོས་སྟོན་པའི་ཕྱིར་རོ། །
ལྷོ་ཕྱོགས་ཀྱི་སེམས་དཔའ་བཞིའི་ཚིག་དོན་ནི། རྫུ་ འཕྲུལ་ཆེན་པོ་ནི་
བཟང་སྐྱོང་སྟེ། དེ་ཡང་རྫུ་འཕྲུལ་ཆེན་པོ་ནི་སྐྱེ་བ་ལ་ཐོགས་པའི་རྫུ་འཕྲུལ། ལྷའི་
བུའི་རྫུ་འཕྲུལ་ཅན་ནོ། །ལས་ཀྱི་རྫུ་འཕྲུལ་ནི་བར་དོའི་སེམས་ཅན་ནོ། །འདི་དེ་
གཉིས་ལ་མི་ཟེར་ཏེ། ཏིང་ངེ་འཛིན་གྱི་རྫུ་ འཕྲུལ་གཅིག་དུ་མར་སྟོན་པས་ཏེ།
དེས་མི་མཐུན་པའི་ཕྱོགས་འཇོམས་པས་སྟོབས་དང་ལྡན་ནོ། །
ཤུགས་ཆེན་ནི་བློ་གྲོས་རྒྱ་མཚོ་སྟེ། དེ་ཡང་ཤུགས་ཆེན་ཞེས་པ་ཡེ་ཤེས་
སམ་རྫུ་འཕྲུལ་གྱི་ཤུགས་ཆེན་པོས་འགྲོ་བས་ཏེ། དེ་འགྲོ་ས་གང་དུ་འགྲོ་ན་སངས་
རྒྱས་ ཀྱི་ས་དང་། སེམས་ཅན་གྱི་སར་འགྲོ། དགོས་ པ་ གང་གི་དོན་དུ་འགྲོ་ན།
228 -106



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སངས་རྒྱས་མཆོད་པ་དང་། སེམས་ཅན་གྱི་དོན་དུ་འོང་། གང་གིས་འགྲོ་ན་གཉིས་
སུ་མེད་པའི་ཡེ་ཤེས་ཀྱིས་སོ། །དེ་ཉིད་ཀྱི་ཕྱིར་མགྱོགས་པ་ཆེན་པོ་སྟེ། སྐད་ཅིག་
མ་གཅིག་གིས་གཞལ་དུ་མེད་པའི་འཇིག་རྟེན་གྱི་ཁམས་སུ་བཞུད་པས་སོ། །
རྫུ་འཕྲུལ་ནི་བློ་གྲོས་མི་བཟད་པ་སྟེ། དེ་ཡང་རྫུ་འཕྲུལ་ཆེན་པོ་ཞེས་པ་
འཇིག་རྟེན་དང་
། ཉན་ཐོས་དང་
། རང་སངས་རྒྱས་རྣམས་ཀྱི་བསོད་ནམས་དང་
ཡེ་ཤེས་ཀྱི་ཚོགས་དང་ལྡན་པས་སོ། །ཆེར་གྲགས་པ་ནི་དེ་བཞིན་གཤེགས་པ་
རྣམས་ཀྱི་བསོད་ནམས་དང་ཡེ་ཤེས་ཀྱི་ཚོགས་གཉིས་ཡོངས་སུ་རྫོགས་པའོ། །
སྟོབས་ནི་སྤོབས་པ་བརྩེགས་པ་སྟེ་དེ་ཡང་སྟོབས་ཆེན་ཞེས་པ་གནས་མ་
ཡིན་པ་མཁྱེན་པའི་སྟོབས་ལ་སོགས་པ་དེ་བཞིན་གཤེགས་པའི་སྟོབས་བཅུའོ། །
དེས་གདུལ་བྱ་སེམས་ཅན་གྱི་ཉོན་མོངས་པ་གཞོན་པས་ཕ་རོལ་གནོན་པ་པོ་ཞེས་
ནུབ་ཕྱོགས་ཀྱི་སེམས་དཔའ་བཞིའི་ཚིག་དོན་ནི། སྲིད་པ་ནི་མཐུ་ཆེན་
ཐོབ་པའོ། །དེ་ཡང་སྲིད་པ་ཞེས་པ་ལས་དང་ཉོན་མོངས་པས་སྦྲེལ་བའི་ཕུང་པོ་
ལྔའོ། །ཕུང་པོ་དེ་རྣམས་ལ་བདག་ཏུ་གཟུང་བས་གཞིག་དཀའ་བས་ན་རི་བོ་ཆེན་
པོའོ། །དེ་ཡང་དག་པའི་ཡེ་ཤེས་ཀྱིས་འཇོམས་པས་སོ། །
མཁྲེགས་ཤིང་ནི་ངན་སོང་ཀུན་འདྲེན་ཏེ། དེ་ཡང་འཁྲེགས་ཤིང་ནི་གཟུང་
འཛིན་གྱིས་མི་ཤིགས་པའོ། །རྡོ་རྗེ་ཆེན་པོ་འཆང་ནི་ཀུན་ཏུ་བཟང་པོའི་ཡེ་ཤེས་ཏེ།
དུས་ཐམས་ཅད་དུ་བཟང་བ། དུས་ཐམས་ཅད་དུ་དགེ་བ། དེ་ལས་གྲུབ་པའི་སྐུ་
འཆང་བའོ། །
དྲག་པོ་ནི་མྱ་ངན་དང་མུན་པ་ཐམས་ཅད་སེལ་བའི་བློ་གྲོས་སོ། །དྲག་པོ་
228 -107



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡༽
ཆེན་པོ་ནི་གདུལ་དཀའ་བའི་སེམས་ཅན་ཐམས་ཅད་ལ་ཁྲོ་བོའི་སྐུར་སྟོན་པས་སོ། །
དེ་ཡང་འཇམ་དཔལ་ནི་ཞི་བ་ཡིན་ཡང་ཞི་བས་མི་འདུལ་བ་ལ་ཁྲོ་བོར་སྟོན་པས་
དྲག་ཤུལ་ཆེ་བའོ། །འཇིགས་ཆེན་ནི་དྲྭ་བ་ཅན་གྱི་འོད་དོ། །དེ་འཇིགས་ཆེན་ཞེས་
པ་འཇིགས་བྱེད་ཆེན་པོའི་གཟུགས་འཛིན་པ་ལྷ་དབང་ཕྱུག་ཆེན་པོའོ། དེ་ཡང་
འཇིགས་པར་བྱེད་པས་འཇིགས་པར་བྱེད་པའོ། །ཞེས་སོ། །
བྱང་ཕྱོགས་ཀྱི་སེམས་དཔའི་བཞིའི་ཚིག་དོན་ནི། མགོན་པོ་ནི་ཟླ་འོད་
གཞོན་ནུའོ། །དེ་ཡང་ རིགས་མཆོག་ཆེན་པོ་ནི་གཟུངས་བཞིས་འགྲོ་བ་སེམས་
ཅན་ གྱི་ དོན་ མཛད་ པས་ ཏེ། ཚིག་ གི་ གཟུངས་ དང་། དོན་ གྱི་ གཟུངས་ དང༌།
སྔགས་ཀྱི་གཟུངས་དང་། ཕྱག་རྒྱའི་གཟུངས་དང་བཞིས་གདུལ་བྱའི་དོན་མཛད་
ཅིང་སྐྱོབ་པས་སོ། །དེ་ཉིད་ཀྱི་ཕྱིར་ན་མགོན་པོ་སྟེ། སེམས་ཅན་ཐམས་ཅད་ཀྱི་
སྡིག་ པ་མི་དགེ་བའི་ཆོས་ལས་སྐྱོབ་པས་སོ། །བླ་མ་ནི་འོད་དཔག་མེད་དོ། །
གསང་སྔགས་ཆེ་བ་ཞེས་པ་ནི་གདུལ་བྱའི་ཡིད་སྡུག་བསྔལ་ལས་སྐྱོབ་པས་སོ། །
མཆོག་ནི་འགྲོ་བའི་དོན་བྱེད་པས་རབ་གཙོ་བོ་ཞེས་སོ། །དེ་ཉིད་ཀྱི་ཕྱིར་
ན་བླ་མ་ཞེས་ཏེ། སེམས་ཅན་ཐམས་ཅད་ཀྱི་བསམ་པ་དང་བག་ལ་ཉལ་བ་ཇི་ལྟ་
བ་བཞིན་དུ་མཁྱེན་ནས་གང་ལ་གང་འདུལ་དུ་ཆོས་སྟོན་པས་སོ། །ཐེག་པ་ཆེན་པོ་
ནི་ནམ་མཁའ་མཛོད་དོ། །དེ་ཡང་ཐེག་པ་ཆེན་པོ་ཞེས་པ་འོག་ནས་སྟོན། ཚུལ་ནི་
ལམ་མམ་ཐབས་སོ། །གནས་ནི་ཐེག་པ་ཆེན་པོའི་ལམ་ལ་གནས་ནས་དོན་མཛད་
པའོ། །ཐེག་པ་ཆེན་པོ་ནི་སྒྲིབ་པ་རྣམ་པར་སེལ་བའོ། །
དེ་ཡང་ཐེག་པ་ཆེན་པོ་ནི་ཞེས་པ། ཐེག་པ་ཆེན་པོའི་ངོ་བོ་དང་
། དབྱེ་བ་
དང་། བརྒལ་ལན་དང་མཇུག་བསྡུ་བའོ། །ངོ་བོ་ནི་འཁོར་བ་དང་མྱ་ངན་ལས་
228 -108



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འདས་ པ་ དབྱེར་མེད་དུ་རྟོགས་པའོ། །དབྱེ་ན་གསུམ་སྟེ། རྒྱུའི་ཐེག་པ་རྟེན་གྱི་
གང་ ཟག་ དང༌། འབྲས་བུའི་ཐེག་ པ་དམིགས་ པའི་ ཡུལ་ དང་། རྟེན་གྱི་ཐེག་པ་
འབྲས་བུ་ ཐོབ་ པར་ བྱེད་ པའི་ ཐབས་ སོ། །ཐེག་པའི་ བརྒལ་ ལན་ནི། དེ་ ལས་
འགལ་ལན་ནི། རྒྱུ། ཡུལ། རྟེན་གསུམ་ཡོད་པས་ཐེག་པ་ཆེན་པོར་འགྲོ་ན། ཉན་
ཐོས་དང་། རང་སངས་རྒྱས་ལ་ཡང་དེ་གསུམ་ཡོད་པས་ཐེག་པ་ཆེན་པོར་འགྲོའོ་
ཞེ་ན། དེའི་ལན་ནི། བསམ་པ་དང་ སྙིང་རྗེ་ཆེ་བས་ཁྱད་ པར་དུ་བྱས་པ་དང་།
སངས་རྒྱས་དང་བྱང་ཆུབ་སེམས་དཔའི་ལམ་སྟོན་པས་ཁྱད་པར་དུ་བྱས་པ་དང་།
ཆེན་པོ་བདུན་གྱིས་ཁྱད་པར་དུ་བྱས་པའོ། །
དེ་ཡང་དམིགས་པ་ཆེ་བ་དང་
། སྒྲུབ་པ་ཆེ་བ་དང་
། ཡེ་ཤེས་ཆེ་བ་དང་།
བརྩོན་འགྲུས་ཆེ་བ་དང་
། ཐབས་ཆེ་བ་དང་། ཡང་དག་པར་གྲུབ་པ་ཆེ་བ་དང་།
ལས་ཆེ་བས་སོ། །དེ་ལྟར་ཁྱད་པར་བདུན་པོ་དེ་ཉན་ཐོས་དང་
། རང་སངས་རྒྱས་
ལ་ མེད་ པས་ ཐེག་ པ་ ཆེན་ པོའོ། དེའི་ ཕྱིར་ན་ རྒྱུའི་ཐེག་པ། ཡུལ་གྱི་ ཐེག་ པ།
ཐབས་ཀྱི་ཐེག་པ་གསུམ་དུ་འདུས་པ་སྟེ། དེ་ནི་ཐེག་པའི་མཇུག་བསྡུ་བའོ། །ཚུལ་
ནི་ལམ་མོ། །མཆོག་ནི་འབྲས་བུ་སྟེ། འབྲས་བུ་བསྡུས་པ་ཐམས་ཅད་ཀྱི་བདག་
ཉིད་དུ་གནས་ཞེས་པས་སོ། །མན་ངག་གི་དོན་ནི་རིགས་བསྡུས་དཀྱིལ་འཁོར་དེ་
སྒྲུབ་བྱར་བཞག་ནས། དེ་བསྒྲུབ་པའི་ཐབས་ལ་མཚན་གཞན་གྱི་དོན་དུ་སྒྲུབ་པ
དང་། རང་གི་དོན་དུ་བསྒྲུབ་པའོ། །དང་པོ་ལ་གསུམ་སྟེ། དབང་བསྐུར་བ་དང་།
རབ་ཏུ་གནས་པ་དང༌། སྦྱིན་སྲེག་གི་སྒོ་ནས་གཞན་གྱི་དོན་བྱ་བའོ། །རང་དོན་ལ་
གཉིས་ཏེ། རྒྱ་ཆེ་བའི་དོན་བསྐྱེད་པའི་རིམ་པའི་སྒོ་ནས་མཚན་རང་གི་དོན་དུ་སྒྲུབ་
པ་དང་། ཟབ་མོའི་དོན་རྫོགས་པའི་རིམ་པའི་སྒོ་ནས་མཚན་རང་གི་དོན་དུ་སྒྲུབ་
228---109



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
པའོ། །དང་ པོ་ལ་བསྒོམ་པ་གཙོ་བའི་བསྐྱེད་རིམ་དང་། བཟླས་ པ་ གཙོ་བའི་
བསྐྱེད་རིམ་དང་། སྦྱིན་བསྲེག་གཙོ་བའི་བསྐྱེད་རིམ་མོ། །དང་པོ་ལ་སྤྱིར་བསྒོམ་
པ་དང་། བྱེ་བྲག་དང་། ཁྱད་པར་དུ་སྒོམ་པའོ། །བཟླས་པ་གཙོ་བོ་ལ་རྒྱུད་བསྐྱེད་
པའི་རིམ་པ་ལྟར་བཟླས་པ་དང་
། སྔགས་བསྐྱེད་རིམ་དུ་བཟླས་པའོ། །སྦྱིན་སྲེག་
ལ། ཞི་ བ་ དང་། རྒྱས་པ། དབང་། དྲག་ པོའོ། །རྫོགས་ རིམ་ ལ་ སྒོམ་ པ་ གཙོ་ བ་
དང༌། བཟླས་པ་དང༌། སྦྱིན་སྲེག་ གཙོ་བའོ། །དང་པོ་ལ་བཞི་སྟེ། རང་བྱིན་གྱིས་
བརླབ་པ་ཤེས་རབ་འཁོར་ལོའི་རྫོགས་རིམ་དང་
། བསམ་གཏན་བཞི་དང༌། རིམ་
པ་ཏིང་ངེ་འཛིན་དང་
། ནམ་མཁའ་ལམ་ཁྱེར་རོ། །སྦྱིན་སྲེག་ལ་འཁོར་ལོ་རྫོགས་
པ་དང་། འཁོར་ལོ་ཤིན་ཏུ་རྫོགས་པའི་སྦྱིན་སྲེག་གཉིས་སོ།
བཟླས་པ་གཙོ་བོ་ལ་གསུམ་སྟེ། ཆེ་བའི་ཡོན་ཏན་དང་
། ཟབ་མོ་གསང་
སྔགས་དང་། མི་རྟོག་པའི་ཡེ་ཤེས་སོ། །གསང་སྔགས་ ལ་རྒྱས་ པར་ འདོན་པ་
དང་། མདོར་བསྡུས་གཉིས་སོ། །འདིར་རྒྱས་པར་འདོན་པ་སྟོན། དེ་ལ་གཉིས་ཏེ།
རྒྱུད་ རྫོགས་ པ་ དང་
། དུམ་བུར་ འདོན་ པའོ། །དང་ པོ་ ལ་ གཉིས་ ལས། རིགས་
བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་པ་ནི། གནས་ཁང་
ཡིད་དང་མཐུན་པར་མཎྜལ་དང་
། མཆོད་པ་བཤམ་པ་ནས། རིགས་བསྡུས་གྱི་
གཞལ་ཡས་ཁང་ཕྱི་རོལ་ན་འོད་ཀྱི་ཁོར་ཡུག་ལྔས་བསྐོར་བ་ནས། རིགས་བསྡུས་
ཀྱི་གཙོ་བོ་སུམ་རྩེག་བསྒོམ་པའི་བར་དུ་ལེའུ་བཞི་པ་ནས་འབྱུང་བ་བཞིན་དུ་
བསྒོམ། དེའི་ཐུགས་ཀ་ནས་རིགས་བསྡུས་ཀྱི་དཔག་ཏུ་མེད་པ་སྤྲོས། གདུལ་བྱའི་
དོན་མཛད། བསྡུས་ནས་ལྷའི་གོ་གནས་སུ་མཚན་གྱི་ཡི་གེ་གོང་བཞིན་དུ་གྱུར།
དེ་ལ་ཐུན་མོང་གི་དམ་ཚིག་རྩ་ལྟུང་བཅུ་བཞི་བསྲུང་བ་དང༌
། ཁྱད་པར་གྱི་དམ་
228-110



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཚིག་ཁྲུས་དང་གཙང་སྒྲ་སྔོན་དུ་སོང་བ། མི་ཚིག་གིས་བར་མ་ཆོད་པ། སུས་ཀྱང་
མ་ཐོས་པའོ། །
དེ་དང་ལྡན་པས་ཡི་གེ་རྣམས་ལ་དམིགས་ནས་འདི་ལྟར་སངས་རྒྱས་ནས།
ཐེག་པ་ཆེན་པོའི་ཚུལ་གྱི་མཆོག་གི་བར་དུ་ཚར་གཅིག་འདོན། དེ་ནས་ཕྱི་རོལ་གྱི་
འཁོར་ཡུག་དཀར་པོ་ལ་དེ་བཞིན་གཤེགས་པ་རིགས་ཀྱི་མཚན་བཀོད་ནས་འདོན་
པ་ནི་འཕྲོ་ཅན་དུ་ལས་སོ། །རིགས་སོ་སོ་བའི་རྣལ་འབྱོར་ལ་གནས་ནས་རྒྱུད་
རྫོགས་པར་འདོན་པ་ནི། གོང་བཞིན་དུ་རིགས་བསྡུས་ཀྱི་མཚན་འདོན་པ་དང་
།
རིགས་བསྡུས་ཀྱི་གཙོ་བོ་སུམ་རྩེག་ཐུགས་ཀར་བསྒོམས་ཏེ། དེའི་ཤུལ་དུ་དེ་
བཞིན་གཤེགས་པའི་རིགས་ཀྱི་གཙོ་བོ་གསུམ་བརྩེག་པ་སྐད་ཅིག་གིས་བསྒོམས་
ནས། དེའི་ཐུགས་ཀ་ནས་འོད་ཟེར་སྤྲོ་བསྡུ་བྱས་ཏེ་ཕྱི་རོལ་གི་ཁོར་ཡུག་དཀར་པོ་
ལ་ཏ་ཐཱའི་རིགས་ཀྱི་མཚན་བཀོད་ནས་འདོན་པ་ནི། ཡང་འཕྲོ་ཅན་དུ་ལས་པའོ། །
གལ་ཏེ་རྒྱུད་འདི་རང་དུམ་བུར་འདོན་ན། གོང་བཞིན་དུ་མཚན་བཀོད་
ནས། འདི་ལྟར་ནས། ཐེག་པ་ཆེན་པོ་ཚུལ་གྱི་མཆོག །ཚར་གསུམ་མམ། བདུན་
ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་ཀྱི་བར་དུ་ཅི་ནུས་སུ་འདོན་ནོ། །དེ་ལ་
སྐྱོ་ན་མཚན་ལ་མཚན་གྱི་བསྟོད་པ་བྱས་ན་དངོས་གྲུབ་གཉིས་མྱུར་དུ་འབྱུང་བས་
འདུད་ཉི་ཤུས་བསྟོད་ལ། གཙོ་བོའི་ཐུགས་ཀའི་ཨ་ལས་འོད་སྤྲོས་ལ། མཚན་གྱི་
ཡི་གེ་ཐུགས་ཀར་བསྡུ། ཡང་འོད་ཀྱིས་རྡོ་རྗེ་ཆེན་པོ་ལ་སོགས་པ་ཡང་ཨ་ལས་
བསྡུས་ཏེ། སྟོང་པར་བསྒོམ། དེའི་ལས་དང་པོ་སངས་རྒྱས་སུ་ལོངས་ལ་སྤྱོད་ལམ་
ཡན་ལག་ཅི་རིགས་སུ་བྱའོ། །འཕགས་པ་འཇམ་དཔལ་གྱི་ཏི་ཀ་ལས་ལེའུ་ལྔ་
པའི་བཤད་པའོ།། །།
228 -111



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡༽
ལེའུ་དྲུག་པ་འདི་བྱེ་མ་ལུང་པའི་བཞེད་པས་ཁྱད་པར་བཅུ་གཉིས་སུ་
གསུངས་ཏེ། དང་པོ་དེ་ཁོ་ན་ཉིད་ཀྱི་ཁྱད་པར་དང་
། གཉིས་པ་དལ་གྱི་དང་
།
གསུམ་པ་རིགས་ཀྱི་དང་
། བཞི་པ་གཞིའི་བུདྡྷ་དང་
། ལྔ་པ་དང་པོའི་བུདྡྷ་དང་དྲུག་
པ་ཤེས་རབ་འཁོར་ལོ་དང་
། བདུན་པ་ཡེ་ཤེས་ སེམས་དཔའ་དང་། བརྒྱད་པ་
ཐུགས་ཀའི་ས་བོན་དང་
། དགུ་པ་འཁོར་གྱི་ལྷ་དང༌། བཅུ་པ་གཞུང་ཚད་དང་།
བཅུ་གཅིག་པ་མཚན་གྱི་ཁྱད་པར་དང་
། བཅུ་གཉིས་པ་མན་ངག་གི་ཁྱད་པར་
བསྟན་པའོ། །
ལེའུ་དྲུག་པ་ལ་བཞི་ལས། དགོས་པའི་དོན་ནི་གདུལ་བྱ་གཏི་མུག་ཅན་
གྱིས། རང་གི་དོན་དང་གཞན་གྱི་དོན་མ་ལུས་པར་སྒྲུབ་ཏུ་འཇུག་པའོ། །བསྡུ་
བའི་དོན་ལ་ལྔ་ཡོད་པ་ལས། དང་པོ་དེ་བཞིན་གཤེགས་པའི་རིགས་ཀྱི་ཏ་ཐཱའི་
རིགས། དེ་ལ་བཅུ་ཡོད་པ་ལས། དང་པོ་འབྲས་བུ་སྐུ་གསུམ་གྱི་མཚན་གྱི་སྒོ་ནས
བསྟོད་པ་ནི། སངས་རྒྱས་ཞེས་པ་ཤེས་བྱའི་གཤིས་དངོས་པོའི་གནས་ལུགས་ཀྱི་
དོན་རྟོགས་ཤིང་ཁོང་དུ་ཆུད་པའོ། །
རྣམ་པར་སྣང་མཛད་ཆེ་ནི། རྣམ་སྣང་དང་། རྣམ་པར་སྣང་མཛད་ཆེན་པོ་
སྟེ། རྣམ་པར་སྣང་མཛད་ནི། ལོངས་སྤྱོད་རྫོགས་པའི་སྐུ་ལ་བྱ་སྟེ། དེ་ཡང་བྱང་
ཆུབ་སེམས་དཔའ་དོན་ཡོད་གྲུབ་པ་དེས། འོག་མིན་ན་བཞུགས་པའི་དུས་སུ་
གདུལ་བྱ་འདུལ་བའི་དུས་ལ་བབ་པར་མཁྱེན་ནས། འོག་མིན་ནས་དགའ་ལྡན་དུ་
བབས་ནས། དགའ་ལྡན་ན་ལྷ་རྣམས་ཀྱི་དོན་བྱེད། དེ་ནས་བྱམས་པ་ལ་དབུ་རྒྱན་
བཀོད་ནས། དགའ་ལྡན་དུ་བྱམས་པ་རྒྱལ་ཚབ་ཏུ་བཞག་ནས། གཟིགས་པ་རྣམ་
པ་བཞི་ལ་གཟིགས་ཏེ། བྱང་ཆུབ་སེམས་དཔའི་སྤྲུལ་པའི་སྐུ་དེ་འཛམ་བུ་གླིང་
228-112



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འདིར་བྱོན་ནས། དེ་ཡུམ་གྱི་ལྷུམས་སུ་ཞུགས་པ་དང་
། གཞོན་ནུའི་རོལ་རྩེད་
མཛད་པ་དང་
། ཁབ་བཞེས་པ་དང་། འཁོར་ལོ་སྒྱུར་བའི་རྒྱལ་པོར་དབང་བསྐུར་
ནས། དེ་ནས་ཁྱིམ་ནས་ཁྱིམ་མེད་པར་རབ་ཏུ་བྱུང་སྟེ། ཆུ་བོ་ནེ་རཉྫནའི་འགྲམ་དུ་
དཀའ་ཐུབ་མཛད། དེའི་དུས་སུ་སེམས་ཉིད་འོད་གསལ་དེ་ཡིད་ཀྱི་གཟུགས་ཀྱིས་
འོག་མིན་དུ་ཕྱིན་ནས་ཐབས་མངོན་པར་བྱང་ཆུབ་པ་ལྔ་བསྒོམས་པ་ལ་
་བརྟེན་
ནས་རྣམ་པར་སྣང་མཛད་དུ་མངོན་པར་རྫོགས་པར་སངས་རྒྱས། རྟེན་གནས་
གྱུར་པ་ཉོན་མོངས་པ་ལྔ་ཡེ་ཤེས་ལྔར་རྟོགས་ཤིང་ཁོང་དུ་ཆུད་པ་དེ་ལོངས་སྐུའོ། །
དེ་ནས་ཡིད་ཀྱི་གཟུགས་དེ་ཆུ་བོ་ནེ་རཉྫནའི་ལུས་ལ་ཞུགས་ཏེ། དེར་ཏིང་
ངེ་འཛིན་ལས་བཞེངས་ནས། རྡོ་རྗེ་གདན་གྱི་སྤོ་ལར་སྲོད་ལ་བདུད་བཏུལ་ནས་
སྤྲུལ་སྐུ་དེ་ཐོ་རངས་མངོན་པར་རྫོགས་པར་སངས་རྒྱས་པའི་ཚུལ་བསྟན། དེ་ལྟར་
ཡང་མདོ་སྡེ་རྒྱ་ཆེར་རོལ་པ་ལས། གཙང་མའི་གནས་ནི་རྣམ་སྤངས་པ་ཞེས་པ་ལ་
སོགས་པ་གསུངས་སོ། །དེ་ལྟར་འོག་མིན་དུ་མངོན་པར་རྫོགས་པར་སངས་རྒྱས་
པ་དེ་ནི་ལོངས་སྤྱོད་རྫོགས་པའི་སྐུ་སྟེ། རྣམ་པར་སྣང་མཛད་དོ། །རྣམ་པར་སྣང་
མཛད་ཆེན་པོ་ནི་དེའི་ཐུགས་ཡང་དག་པའི་ཡེ་ཤེས་ཆོས་ཀྱི་སྐུ་ལ་བྱ་སྟེ། དེ་ཡང་
ཡེ་ཤེས་ཀྱི་ཁྱད་པར་དུ་གྱུར་པ་དང་། སྤང་བྱ་སྤངས་པས་ཁྱད་པར་དུ་གྱུར་པ་དང་།
དངོས་པོ་ཐམས་ཅད་དུ་སྣང་བར་ནུས་པས་ཁྱད་པར་དུ་གྱུར་པའོ། །
དེ་ཡང་ཡེ་ཤེས་ནི་ཤེས་བྱ་ཇི་ལྟ་བ་དང་ཇི་སྙེད་པའི་ཡེ་ཤེས་རྟོགས་ཤིང་
ཁོང་དུ་ཆུད་པའོ། །སྤང་བྱ་ནི་ཉོན་མོངས་པའི་སྒྲིབ་པ་མཐའ་དག་སྤངས་པའོ། །
དེ་ཡང་ཁྱད་པར་དེ་གཉིས་ནི་རིགས་ཏེ་དངོས་པོ་ཐམས་ཅད་ལ་སྣང་བར་ནུས་
པས་ཁྱད་པར་དུ་གྱུར་པ་དེ་ཡང་རིགས་སམ་ཞེ་ན། དེ་ཡང་རྣམ་པར་སྣང་མཛད་
228 -113



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
མངོན་པར་བྱང་ཆུབ་པའི་རྒྱུད་ནས། ཚུལ་སྣ་ཚོགས་པ་དང་། བསམ་པ་སྣ་ཚོགས་
པ་དང་། ཞེས་པ་ལ་སོགས་པས་སྟོན་ཏོ། །དོན་ལ་ཆོས་སྐུ་སྤྲོས་བྲལ་དེ་བརྟན་
གཡོ་ཐམས་ཅད་དུ་སྟོན་པ་སྟེ། དཔེར་ན་ཆུ་བྲན་ཐམས་ཅད་ཆུ་བོ་ཆེན་པོར་རོར་
གཅིག་པ་བཞིན་ནོ། །ཐུབ་པ་ཆེན་པོ་ནི་སྤྲུལ་པའི་སྐུ་སྟེ། དེ་ཡང་ཉོན་མོངས་པ་ནི་
མཉམ་བཞག་དང་རྗེས་ཐོབ་མེད་པར་ཐུབ་པའོ། །དེ་ལྟར་ཡང་རྒྱ་ཆེ་རོལ་པ་ལས།
ཡང་དག་པར་རྫོགས་པའི་སངས་རྒྱས་ནི་དུས་ཐམས་ཅད་དུ་མཉམ་པར་བཞག་
པའོ་ཞེས་གསུངས་སོ། །ཐུབ་ཆེན་ལྡན་ནི་སྤྲུལ་པའི་སྐུས་མུ་སྟེགས་པ་གདུལ་བ་
ལ་དྲང་སྲོང་གནས་འཇོག་ལ་སོགས་པར་སྟོན་པའོ། །
ད་ནི་གཉིས་པ་གསང་སྔགས་ཀྱི་ལམ་འབྲས་བུ་དང་བཅས་པའི་མཚན་གྱི་
སྒོ་ནས་བསྟོད་པ་ནི། གསང་སྔགས་ཚུལ་ཆེན་ལས་འབྱུང་བ། །ཞེས་པ་ནི། གསང་
སྔགས་ནི་འབྲས་བུ་རྡོ་རྗེ་ཐེག་པའོ། །ཚུལ་ཆེན་ནི་ལམ་མམ་ཐབས་སོ། །དེ་ཡང་
ལམ་ལ། སྨིན་ལམ་དང་
། གྲོལ་ལམ་མོ། །སྨིན་ལམ་ནི་གསང་སྔགས་ཀྱི་རྒྱུད་སྡེ་
ཁ་ཅིག་ཏུ་ཁྲུས་ཙམ་བྱས་ཏེ། སྔགས་དང་ཕྱག་རྒྱའི་རྗེས་སུ་གནང་བ་བྱིན་པ་ཙམ་
གྱིས་སྨིན་པར་འདོད་པའི་ལུགས་དང་
། རྒྱུད་སྡེ་ཁ་ཅིག་ཏུ་སློབ་མའི་དབང་དང་
སློབ་དཔོན་གྱི་དབང་བསྐུར་བ་ལ་སྨིན་པར་འདོད་པའི་ལུགས་དང༌
། རྒྱུད་སྡེ་ཁ་
ཅིག་ཏུ་དབང་བཞི་རྫོགས་པས་སྨིན་པར་འདོད་པའི་ལུགས་སོ། །དེ་ལྟར་སྨིན་
ལམ་དེ་ཐམས་ཅད་ཀྱི་བདག་ཉིད་དུ་བྱུང་བའོ། །
གྲོལ་ལམ་ནི་གསང་སྔགས་ཀྱི་རྒྱུད་སྡེ་ཁ་ཅིག་ཏུ་བསྐྱེད་རིམ་བཟླས་པ་
དང་བཅས་པས་གྲོལ་བར་འདོད་པ་དང་། རྒྱུད་སྡེ་ཁ་ཅིག་ཏུ་བསྐྱེད་རིམ་རྣམ་དག་
དང་བཅས་པས་གྲོལ་བར་འདོད་པ་དང་
། ཁ་ཅིག་གིས་རྫོགས་རིམ་འབའ་ཞིག་
228 -114



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གིས་གྲོལ་བར་འདོད་པ་དང་
། རྒྱུད་སྡེ་ཁ་ཅིག་ཏུ་བསྐྱེད་རྫོགས་དབྱེར་མེད་དུ་
བསྒོམས་པས་གྲོལ་བར་འདོད་པ་སྟེ། གྲོལ་ལམ་དེ་ཐམས་ཅད་ཀྱི་བདག་ཉིད་དུ་
ཡང་འཇམ་དཔལ་དེ་བྱུང་བས་ཡོན་ཏན་དེ་དང་ལྡན་ཞེས་བྱའོ། །ད་ནི་གསུམ་པ་
ཕ་རོལ་ཏུ་ཕྱིན་པ་བཅུ་དང་ས་བཅུའི་མཚན་གྱི་སྒོ་ནས་བསྟོད་དེ། དེ་ལ་ཕ་རོལ་ཏུ་
ཕྱིན་པ་བཅུ་ཚིག་དང་པོས་ཐོབ་པ་དང་ཚིག་གཉིས་པོས་གནས་པ་དང་
། ཚིག་
གསུམ་པས་དག་པ་དང་གསུམ་མོ། །ཚིག་བཞི་པས་ཕ་རོལ་ཏུ་ཕྱིན་པ་བཅུ་ལམ་
ཡིན་པར་བསྟན་པ་དང་བཞིའོ། །
དེ་ལ་ཕ་རོལ་ཏུ་ཕྱིན་པ་བཅུ་ཐོབ་པ་ལ་གསུམ་སྟེ། ལུང་གི་ཁུངས་ཀྱི་སྒོ་
ནས་མདོར་བསྟན་པ་དང་
། དབྱེ་བའི་སྒོ་ནས་རྒྱས་པར་བཤད་པ་དང་། ཚིག་གི་
དོན་ནོ། །དང་ པོ་ ནི་ དབུས་མཐའ་ནས། སྦྱིན་ དང༌ ཚུལ་ ཁྲིམས་བཟོད་བརྩོན་
འགྲུས་ཀྱི་ཚིགས་བཅད་གཅིག་གིས་ཁུངས་ཀྱི་སྒོ་ནས་མདོར་བསྟན། དབྱེ་བ་ནི་
སྦྱིན་པ་
པ་ལ་སོགས་པ་ཕ་རོལ་ཏུ་ཕྱིན་པ་བཅུ་ལ་གསུམ་གསུམ་དུ་དབྱེ་བ་སྟེ་འགྲེལ་
པ་ན་གསལ། ཚིག་དོན་ནི་རེ་རེའི་གོ་བ་བསྐྱེད་པ་སྟེ། འགྲེལ་པའི་མཆན་ན་
གསལ། སྦྱིན་པ་ལ་སོགས་པ་དེ་རྣམས་འཁོར་གསུམ་མི་དམིགས་པས་རྒྱས་མི་
ཐེབས་ན་ནི་འཇིག་རྟེན་པའི་ཕ་རོལ་ཏུ་ཕྱིན་པ་སྟེ། དེ་ཡང་འཇིག་རྟེན་ལས་མི་
འདའ། མི་འཕགས་པ་སྟེ་འབྲས་བུ་བདེ་འགྲོ་ལྷ་དང་མིའི་གོ་འཕང་ལས་མི་ཐོབ་
པའི་ཕྱིར་རོ། །མི་དམིགས་པས་རྒྱས་ཐེབས་པས་
་པས་རྒྱས་ཐེབས་པས་ནི་འཇིག་རྟེན་ལས་འདས་པའི་ཕ་
རོལ་ཏུ་ཕྱིན་པའོ། །དེ་ཡང་འཇིག་རྟེན་ལས་འདས། འཇིག་རྟེན་པ་ལས་འཕགས་
པ་སྟེ། འབྲས་བུ་མྱ་ངན་ལས་འདས་པ་ཐོབ་པར་བྱེད་པའི་ཕྱིར་རོ། །དེ་ལྟར་ཡང་
དབུ་མ་ལ་འཇུག་པ་ལས། སྦྱིན་པ་སྦྱིན་བྱ་ལེན་པོ་གཏོང་པོས་སྟོང་
། །འཇིག་རྟེན་
228 -115



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ལ༽
ལས་འདས་པའི་ཕ་རོལ་ཏུ་ཕྱིན་པ་འོ་ཞེས་གསུངས་སོ། །དེ་ཡང་འཁོར་གསུམ་མི་
དམིགས་པས་རྒྱས་ཐེབས་པར་བྱེད་པ་ལ་ཤེས་རབ་རྣམ་པ་གསུམ་ལ་བློ་འབྱོངས་
པ་ཞིག་དགོས་ཏེ། དེ་ཡང་ས་དང་པོ་ནས་ས་བཅུ་པའི་བར་དུ་བྱང་ཆུབ་སེམས་
དཔའ་རྣམས་ཀྱིས་ནི་རྒྱས་ཐེབས་པ་འབྱུང་ངོ༌། །ལས་དང་པོ་པ་རྣམས་ཀྱིས་ནི་
ཤེས་རབ་རྣམ་པ་གསུམ་ལ་བློ་སྦྱངས་པས་རྒྱས་ཐེབས་པ་འབྱུང་སྟེ། དེའི་ཕྱིར་ན་
ཤེས་རབ་ནི་སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་རྣམས་ཀྱི་མིག་དང་འདྲའོ། །
དེ་ལྟར་ཡང་མིག་ལྡན་སྐྱེས་བུ་གཅིག་གིས་ཇི་ལྟར་འདོད་པའི་སར་ཞེས་པ་ལ་
སོགས་པ་དབུ་མ་ལ་འཇུག་པ་ལས་གསུངས་སོ། །དེ་ལྟར་ཕ་རོལ་ཏུ་ཕྱིན་པ་བཅུ་
ཐོབ་ཅིང་རྟོགས་པ་ཡང་འཇམ་དཔལ་ལོ། །ཕ་རོལ་ཏུ་ཕྱིན་པ་བཅུ་པོ་དེ་ལ་གནས་
ནས་སེམས་ཅན་གྱི་དོན་བྱེད་པ་ཡང་འཇམ་དཔལ་ལོ། །
རྗེ་བཙུན་གྱིས་འཁོར་གསུམ་མི་དམིགས་པས་རྒྱས་མ་ཐེབས་པ་མིན་ནམ་
ཞེ་ན། ཕ་རོལ་ཕྱིན་བཅུ་དག་པ་སྟེ། །ཞེས་པ་འཁོར་གསུམ་མི་དམིགས་པས་རྒྱས་
ཐེབས་ནས་སེམས་ཅན་གྱི་དོན་བྱེད་པའོ། །ཕ་རོལ་ཏུ་ཕྱིན་པ་དེ་རྣམས་ཚུལ་ཞེས་
བྱ་ལམ་ཞེས་བྱ་སྟེ། ལམ་དེ་ལ་གནས་ནས་སེམས་ཅན་གྱི་དོན་བྱེད་པ་ཡང་འཇམ་
དཔལ་ལོ། །ས་བཅུ་ལ་སའི་མཚན་ཉིད་དང་། ས་གྲང་ངེས་པའི་རྒྱུ་མཚན་དང་།
སའི་ངེས་ཚིག་གོ །
དེ་ལ་མཚན་ཉིད་ནི། ས་དང་པོ་ན་མཐོང་ལམ། སྒོམ་ལམ་གཉིས་འདྲེས་
ནས་ཡོད་པར་བཤད་ཀྱང་། ས་དང་པོ་ལ་མཐོང་ལམ་ཡིན་ནོ། །ས་དེ་ལ་རང་
གཞན་གཉིས་ཀའི་དོན་དུ་སྦྱིན་པ་དགོས་པས། སྦྱིན་པའི་ཕ་རོལ་ཏུ་ཕྱིན་པ་ཤས་
ཆེ་བར་འགྱུར་རོ། །དེ་ལྟར་ས་དང་པོ་སྟོང་ཉིད་ཀྱི་དོན་མཆོག་ཏུ་རྟོགས་ནས་ས་
228 -116



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གཉིས་ པ་ལ་འཆལ་པའི་ཚུལ་ཁྲིམས་དང༌། ཐེག་པ་དམན་པ་ལ་སྦྱོར་བའི་ལམ་
ཐམས་ཅད་རྒྱུན་བཅད་ནས། ལས་ཅི་དང་ཅི་བྱེད་པ་ཐམས་ཅད་ཆུད་མི་ཟ་བར་
གནས་པ་ཡིན། དེའི་དུས་སུ་ཕ་རོལ་ཏུ་ཕྱིན་པ་བཅུ་ལས། ཚུལ་ཁྲིམས་དང་། དེ་
ལྟར་ས་གཉིས་ལས་ཚུལ་ཁྲིམས་རྣམ་པར་དག་ནས། དེའི་རྗེས་ལ་ས་གསུམ་པ་ལ་
ཆོས་ཀྱི་དབྱིངས་དང་རྒྱུ་མཐུན་པའི་གསུང་རབ་ཡན་ལག་བཅུ་གཉིས་ཐོབ་པ་གཙོ་
བོར་མཐོང་ནས། བསམ་གཏན་གྱི་ཏིང་ངེ་འཛིན་ལ་མཉམ་པར་བཞག་ནས། རྫུ་
འཕྲུལ་ཉེ་བ་བསྒྲུབས་ཏེ་རྫུ་འཕྲུལ་དང་ལྡན་པའི་བྱང་ཆུབ་སེམས་དཔའ་དེས་
སྤྲུལ་པའི་སྐུ་ལ་ཆོས་ཉན་ཏེ། ཚིགས་བཞི་པའི་ཚིགས་སུ་བཅད་པ་གཅིག་ཐོས་
པའི་ཆེད་དུ་ཡང་སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་ཐམས་ཅད།།
དམར་མོས་བཀང་པའི་ནང་དུ་ཚངས་པའི་འཇིག་རྟེན་ནས་ཀྱང་མཆོང་ནུས། རང་
གི་ལུས་ལ་མེ་དམར་སྟོང་དང་ལྕགས་གཟེར་སྟོང་ལ་སོགས་པ་ཡང་འཛུགས་ནུས།
ས་དེའི་གནས་སྐབས་ནི། སེམས་ཅན་གྱི་དོན་བྱེད་པ་དང་མཐུན་པའི་སྐྱེ་
་ལེན་ཏེ། ཐ་ན་དུད་འགྲོ་ལ་སོགས་པའི་ལུས་བླངས་ནས་ཀྱང་སེམས་ཅན་གྱི་
དོན་བྱེད་པ་འོང་། ས་དེ་ལ་བཟོད་པའི་ཕ་རོལ་ཏུ་ཕྱིན་པ་དང་། དེ་ལྟར་ས་གསུམ་
པ་ལ་ཐོས་པ་བྱས་པས་གཡེངས་བར་མཐོང་ནས་ ས་བཞི་པ་ལ་བྱང་ཆུབ་ཀྱི་
ཕྱོགས་དང་མཐུན་པའི་ཆོས་སུམ་ཅུ་སོ་བདུན་བསྒོམས་ཏེ། དེ་ལ་ནི་སྒོམ་པ་གཙོ་
བོར་བྱེད་པ་ཡིན་ནོ། །
ས་དེ་ལ་བརྩོན་འགྲུས་དང༌། དེ་ལྟར་བསྒོམས་པས་ས་ལྔ་པ་ལ་བདེན་པ་
གཉིས་ཇི་ལྟ་བ་བཞིན་དུ་ཤེས་པ་ཡིན་ཏེ། ཀུན་རྫོབ་ཀྱི་བདེན་པ་ཤེས་པའི་སྒོ་
ནས་ བཟོ་ དང་། ལག་རྩིས་ དང་། འཕོང་ ལ་ སོགས་ པའི་ སྒོ་ནས་ སེམས་ ཅན་
228 -117



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
ཡོངས་སུ་སྨིན་པར་བྱེད་པ་ཡིན་ནོ། །དེ་ལྟར་འཁོར་བ་ན་སེམས་ཅན་གྱི་དོན་དུ་
འདོད་པའི་ཡོན་ཏན་ལྔ་ལ་ལོངས་སྤྱོད་ཀྱང་
། དོན་དམ་པའི་བདེན་པ་ཤེས་པའི་
སྒོ་ནས། རང་གི་རྒྱུད་ལ་ཉོན་མོངས་པས་མི་གོས་པ་དེ་ལྟར་ན་ས་དེ་ལ་བདེན་པ་
གཉིས་གང་ཟག་གཅིག་གི་རྒྱུད་ལ་གཅིག་ཆར་སྐྱེད་པ་ཡིན་ནོ། །
ས་དེ་ལ་བསམ་གཏན་གྱི་ཕ་རོལ་ཏུ་ཕྱིན་པ་དང་། དེ་ལྟར་བྱས་ནས་ས་
དྲུག་པ་ལ་ཀུན་ནས་ཉོན་མོངས་པའི་རྟེན་འབྲེལ་དང་
། རྣམ་པར་བྱང་བའི་རྟེན་
འབྲེལ་གཉིས་ཐ་མི་དད་པར། མངོན་དུ་གྱུར་པ་ཡིན་ཏེ། ཀུན་ནས་ཉོན་མོངས་པ་
དངོས་པོ་མ་གྲུབ་པས། དེའི་སྔོན་དུ་སོང་བའི་རྣམ་པར་བྱང་བ་ཡང་མ་གྲུབ་བོ། །
དེ་ལྟར་ས་དྲུག་པ་མན་ཆད་ནི་རྣམ་པར་མི་རྟོག་པའི་ཡེ་ཤེས་སྒོམ་པ་ལ། མཚན་
མའི་བར་ཆོད་བྱུང་ཡང་བྱུང་ལ། བྱུང་གིས་དོགས་པ་ཡང་བྱ་དགོས་སོ། །
ས་དེ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་དང་
། ས་བདུན་པ་ལ་མཚན་མའི་
བར་ཆོད་འོང་ནི་མི་འོང་བྱུང་ གིས་ དོགས་ པ འི་རྩོལ་བ་ཡོད་དེ། ས་བརྒྱད་པ་
བགྲོད་པ་གཅིག་པའི་ས་ལམ་དང་འབྲེལ་པ་ཡིན་ནོ། །
ས་དེ་ལ་ཐབས་ཀྱི་ས་དང་། ས་བརྒྱད་པ་ནི་རྣམ་པར་མི་རྟོག་པའི་ཡེ་ཤེས་
བསྒོམ་པ་ལ་མཚན་མའི་བར་ཆོད་འབྱུང་ཡང་མི་འབྱུང་ལ་བྱུང་གིས་དོགས་པ་ཡང་
མེད་དོ། །མི་རྟོག་པ་བསྒོམ་པ་ལ་རྒྱ་མཚོ་ལ་གྲུ་གཏོང་བའམ་ཆུ་བོ་ཆེན་པོ་ལ་
གཟིངས་བཏབ་པ་བཞིན་འབད་རྩོལ་མེད་པ་རང་གི་ངང་གིས་འཇུག་པ་ཡིན་ཏེ།
ས་དེ་ལ་ནི་ཞིང་ཁམས་ཡོངས་སུ་སྦྱོང་བ་ཡིན་ནོ། །
ས་དེ་ལ་སྨོན་ལམ་གྱི་ཕ་རོལ་ཏུ་ཕྱིན་པའོ། །ས་དགུ་པ་ནི་སོ་སོ་ཡང་དག་
པར་ རིག་པ་བཞིའི་སྒོ་ནས་སེམས་ཅན་ཡོངས་སུ་སྨིན་པར་བྱེད་དོ། །ས་དེ་ལ་
228 -118



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སྟོབས་ཀྱི་ཕ་རོལ་ཏུ་ཕྱིན་པའོ། །ས་བཅུ་པ་ལ་ཏིང་ངེ་འཛིན་དཔག་ཏུ་མེད་པ་དང་
།
གཟུངས་དང་བྱང་ཆུབ་རྣམ་པར་དག་པ་སྟེ། དེ་ལྟར་སངས་རྒྱས་པ་ལ་རྣམ་པར་མི་
རྟོག་པ་ལ་དབང་བཞི་ཡོངས་སུ་དག་པ་ལ་དབང་བ་ཡིན་ནོ། །དེ་ལས་ཕ་རོལ་ཏུ་
ཕྱིན་པ་བཅུ་ལས་ཡེ་ཤེས་ཀྱི་ཕ་རོལ་ཏུ་ཕྱིན་པ་ཤས་ཆེ་བ་ཡིན་ནོ། །
གཉིས་པ་ས་བཅུའི་གྲངས་ངེས་པ་ནི། བསླབ་པ་རིན་པོ་ཆེ་རྣམ་པ་གསུམ་
གྱི་དབང་དུ་བྱས་ནས་བཞག་སྟེ། ས་དང་པོ་ཆོས་ཉིད་མངོན་སུམ་དུ་རྟོགས་ནས།
དེའི་རྗེས་ལའང་ས་གཉིས་པ་ལ་ཚུལ་ཁྲིམས་ཀྱི་བསླབ་པ་ཡོངས་སུ་སྦྱོང་ངོ༌
། །ས་
གསུམ་པ་ལ་ལྷག་པའི་སེམས་ཀྱི་བསླབ་པ་ཡོངས་སུ་སྦྱོང་ངོ༌། །ས་བཞི་པ་དང་ལྔ་
པ་དང་ས་དྲུག་པ་གསུམ་ལ་ལྷག་པ་ཤེས་རབ་ཀྱི་བསླབ་པ་ཡོངས་སུ་སྦྱོང་སྟེ། དེ་
ཡང་ས་བཞི་པ་ནས་བྱང་ཆུབ་ཕྱོགས་དང་མཐུན་པའི་ཆོས་རྣམས་སྒོམ་པ་ཡིན་ཏེ།
ཤེས་རབ་ཀྱི་བསླབ་པའི་ངོ་བོ་ཡིན་ལ། ས་ལྔ་པ་དང་ས་དྲུག་པ་ནི་ཤེས་རབ་ཀྱི་
དམིགས་པ་ཡིན་ཏེ། ས་ལྔ་པ་ནི་བདེན་པ་ལ་དམིགས་པ་ཡིན། ས་དྲུག་པ་རྟེན་
འབྲེལ་ལ་དམིགས་པ་ཡིན་ནོ། །ས་བདུན་པ། ས་བརྒྱད་པ། ས་དགུ་པ། ས་བཅུ་
པ་ཚོ་བསླབ་པ་གསུམ་དང་དེ་སྒོམ་པའི་འབྲས་བུ་ཡིན་ནོ། །
གསུམ་པ་ངེས་ཚིག་ནི། ས་དང་པོར་མཐོང་ནས་བྱང་ཆུབ་ཐོབ་ཏུ་ཉེ་བ་
དང༌། ཐོབ་ནས་སེམས་ཅན་གྱི་དོན་ཡོངས་སུ་གྲུབ་པར་མཐོང་ནས་ནང་དུ་དགའ་
བ་ལ་རབ་ཏུ་དགའ་བ་ཞེས་བྱའོ། །འཆལ་པའི་ཚུལ་ཁྲིམས་དང་ཐེག་པ་དམན་པ་
ལ་སྦྱོར་བའི་དྲི་མ་གཉིས་དང་བྲལ་བས་དྲི་མ་མེད་པ་ཞེས་བྱ། ཆོས་ཀྱི་དབྱིངས་ཀྱི་
རྒྱུ་མཐུན་པའི་གསུང་རབ་ཡན་ལག་བཅུ་གཉིས་པ་ཐོབ་པ་གཙོ་བོར་བྱེད་ཐོས་པ་
འོད་ཀྱི་སྣང་བ་སྐྱེད་པས་འོད་བྱེད་པའོ། །དེ་ལྟར་བྱས་པས་གཡེངས་བར་མཐོང་
228 -119



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
ནས་བསྒོམས་པས་སྒྲིབ་པ་གཉིས་སྲེག་པའི་སྒོ་ནས་འོད་འཕྲོ་བ་ཅན་ཞེས་བྱ།
བདེན་ ་གཉིས་གང་ཟག་གཅིག་གི་རྒྱུད་ལ་གཅིག་ཆར་སྐྱེ་བ་དཀའ་བས་སྦྱང་
དཀའ་བ་ཞེས་བྱ། རྟེན་འབྲེལ་གཉིས་ཐ་མི་དད་པར་གྱུར་པས་མངོན་དུ་གྱུར་པ་
ཞེས་བྱ། རྣམ་པར་མི་རྟོག་པའི་ཡེ་ཤེས་བསྒོམས་ལ་མཚན་མའི་བར་ཆོད་ཐམས་
ཅད་ལས་རིང་དུ་སོང་བས་ན་རིང་དུ་སོང་བ་ཞེས་བྱ། རྣམ་པར་མི་རྟོག་པའི་ཡེ་
ཤེས་ལ་མཚན་མའི་འདུ་ཤེས་དང་མཚན་མ་མེད་པའི་འདུ་ཤེས་གཉིས་མི་གཡོ་
བས་མི་གཡོ་བ་ཞེས་བྱ། ཡེ་ཤེས་ལ་དབང་ཐོབ་པས་སོ་སོ་ཡང་དག་པར་རིག་པ་
བཞིའི་སྒོ་ནས་ཆོས་འཆད་པས་ལེགས་པའི་བློ་གྲོས་ཞེས་བྱ། དཔེར་ན་སྤྲིན་གྱི་
ཆར་གྱིས་ལོ་ཏོག་རྒྱས་པ་བཞིན་ཆོས་ཀྱི་ཆར་པས་གདུལ་བྱ་ལ་ཆོས་ཀྱི་ལོ་ཏོག་
རྒྱས་པར་བྱེད་པས། ཆོས་ཀྱི་སྤྲིན་ཞེས་བྱའོ། །
ས་དེ་ཡང་ས་དང་པོ་དང་ས་བཅུ་པའི་བར་གྱི་ཆོས་ཉིད་ལ་ཁྱད་པར་མེད།
འོ་ན་ས་དང་པོ་ཐོབ་ནས་ས་གཉིས་པ་ཕན་ཆད་ཀྱི་སྒོམ་ལམ་གྱིས་སྒོམ་པ་ལ་
དགོས་པ་མེད་ཟེར་ན། དཔེར་ན་ཉི་མ་དང་པོ་གཉིས་པ་ཤར་ནས་སྔོ་བསྲེག་པའི་
བྱ་བ་བྱེད་མི་ནུས།.ཉི་མ་ཉི་ཤུ་སུམ་ཅུ་ན་ཕར་ཤར་བས་སྔོ་བསྲེག་ནུས་ཏེ། ཉི་མ་
དང་སྔོ་ལ་འགྲོགས་ཡུན་རིང་ཐུང་བྱུང་བ་བཞིན་དུ། ས་དང་པོའི་ཆོས་ཉིད་ཐོབ་
ནས་ས་གཉིས་པ་ཕན་ཆད་དུ་སྒོམ་ལམ་གྱི་ཆོས་ཉིད་ལ་འདྲིས་པར་བྱེད་པའོ། །
དེ་ཡང་སའི་ངོ་བོ་ནི་རྣམ་པར་མི་རྟོག་པའི་ཡེ་ཤེས་སོ། །ཡེ་ཤེས་དེ་ལ་
གནས་ཤིང་ལོངས་སྤྱོད་པས་ས་སྟེ་དཔེར་ན་བ་ལང་གི་ལྷས་བཞིན་ནོ། །ཡེ་ཤེས་
དེ་ཉིད་བགྲོད་པའི་དོན་གྱིས་ས་སྟེ། རྟའི་དཀྱུས་ས་བཞིན་ནོ། །ཡེ་ཤེས་དེ་ལ་ཡོན་
ཏན་ཐམས་ཅད་ཀྱི་སྐྱེ་འཁྲུང་གི་གཞིར་གྱུར་པས། ས་སྟེ་ཞིང་ས་བཞིན་ནོ། །
228 120



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དེ་ལྟ་བུའི་ས་བཅུ་དེ་ལ་མངའ་མཉེས་པས་དབང་ཕྱུག་སྟེ། དེ་ཉིད་ཀྱི་ཕྱིར་
མགོན་པོ་ཞེས་ས་བཅུ་ལ་བཞུགས་ནས་སེམས་ཅན་གྱི་དོན་མཛད་པའོ། །ས་བཅུ་
ལ་གནས་པ་ནི་ས་དང་པོ་ནས་ས་བཅུ་པའི་བར་དུ་ས་རེ་རེ་ལ་གནས་ནས་སེམས་
ཅན་གྱི་དོན་མཛད་པ་ཡང་འཇམ་དཔལ་ལོ། །
དོན་བཞི་པ་སངས་རྒྱས་ཀྱི་མཁྱེན་པ་ཡེ་ཤེས་ཀྱི་མཚན་གྱི་སྒོ་ནས་བསྟོད་
པ་སྟོན་ཏེ། དེ་ཡང་ཤེས་པ་བཅུ་ནི། ཆོས་ཤེས་པ་དང་། རྗེས་སུ་ཤེས་པ་དང་། ཕ་
རོལ་གྱི་སེམས་ཤེས་པ་དང་
། ཀུན་རྫོབ་ཤེས་པ་དང༌། སྡུག་བསྔལ་ཤེས་པ་དང་།
ཀུན་འབྱུང་ཤེས་པ་དང་
། འགོག་པ་ཤེས་པ་དང་། ལམ་ཤེས་པ་དང་
། ཟད་པ་
ཤེས་པ་དང༌
། མི་སྐྱེ་བ་ཤེས་པའོ། །
དེ་ཡང་སློབ་པ་ལམ་གྱིས་བསྡུས་པའི་ཤེས་པ་དང༌
། མི་སློབ་པ་འབྲས་
བུས་བསྡུས་པའི་ཤེས་རབ་གཉིས་སོ། །དེ་ཡང་ཟད་པ་དང་
། མི་སྐྱེ་བ་ཤེས་པ་ནི།
མི་སློབ་པ་འབྲས་བུས་བསྡུས་པའི་ཤེས་པའོ། །སློབ་པ་ལམ་གྱིས་བསྡུས་པ་ལ།
འཕགས་པའི་ལམ་གྱིས་བསྡུས་པའི་ཤེས་པ་དང་
། སོ་སོའི་སྐྱེ་བོའི་ཤེས་པའོ། །
ཀུན་རྫོབ་ཤེས་པ་ནི། སོ་སོའི་སྐྱེ་བོའི་ཤེས་པ་སྟེ། བསྒོམ་པ་ལམ་གྱི་རྗེས་ཐོབ་ཀྱི་
ཤེས་ པའོ། །འཕགས་ པའི་ལམ་གྱིས་ བསྡུས་པའི་ཤེས་པ་གཉིས་ཏེ། མཐོང་བ་
ལམ་གྱིས་བསྡུས་པའི་ཤེས་པ་དང་
། བསྒོམ་པ་ལམ་གྱིས་བསྡུས་པའི་ཤེས་པའོ། །
ཕ་རོལ་གྱི་སེམས་ཤེས་པ་ནི་བསྒོམ་པ་ལམ་གྱིས་བསྡུས་པའི་ཤེས་པའོ། །
མཐོང་བ་ལམ་གྱིས་བསྡུས་པའི་ཤེས་པ་ལ་གཉིས་ཏེ། བདེན་པ་བཞི་རང་
གི་མཚན་ཉིད་ཤེས་པ་དང་། བདེན་པ་བཞིའི་སྤྱིའི་མཚན་ཉིད་ཤེས་པའི་ཤེས་
པའོ། །ཆོས་ཤེས་པ་དང༌། རྗེས་སུ་ཤེས་པ་གཉིས་ནི། བདེན་པ་བཞིའི་རང་གི་
228-121



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
མཚན་ཉིད་ཤེས་པའོ། །སྡུག་བསྔལ། ཀུན་འབྱུང་། ལམ་ཤེས་པ་ནི། བདེན་པ་
བཞིའི་སྤྱིའི་མཚན་ཉིད་ཤེས་པའི་ཤེས་པའོ། །དེ་ལྟར་ཤེས་པ་བཅུ་པོ་དེས་ཉོན་
མོངས་པ་དང་ཤེས་བྱའི་སྒྲིབ་པ་རྣམ་པར་དག་པར་བྱེད་པའི་མཚན་ཉིད་ཅན་དེའི་
འཇམ་དཔལ་ལོ། །ཤེས་པ་བཅུ་པོ་དེས་སྒྲིབ་པ་གཉིས་རྣམ་པར་དག་པའི་གཉུག་
མའི་ཤེས་པ་དེ་འཛིན་ཅིང་འཆང་བའང་འཇམ་དཔལ་ལོ། །
ལྔ་པ་བདག་འཛིན་བཅུ་དང་གཉེན་པོ་བཅུའི་མཚན་གྱི་སྒོ་ནས་བསྟོད་པ་
སྟོན་ཏེ། དེ་ཡང་བདག་འཛིན་བཅུ་ལ་ནང་སེས་བཞི་ཡོད་པ་ལས། དང་པོ་ལུང་གི་
ཁུངས་ཀྱི་སྒོ་ནས་མིང་བསྟན་པ་ནི། དབུས་མཐའ་ལས། གཅིག་དང་རྒྱུ་དང་ཟབ་
པ་དང་། །ཞེས་པ་ལ་སོགས་པའོ། །
གཉིས་ པ་བདག་འཛིན་བཅུའི་སྤྱིའི་མཚན་ཉིད་ནི། ཤེས་པ་རང་བཞིན་
གྱིས་སྤྱིར་བཏག་པ་ལ་གནས་སྐབས་ཀྱིས་བཅུར་བཞག་པའོ། །
གསུམ་པ་སོ་སོའི་རང་གི་མཚན་ཉིད་ནི། གཅིག་པུ་འཛིན་པ་ནི་ཕུང་པོ་ལ་
ལོག་པར་རྟོག་པ་སྟེ། ཉེར་ལེན་གྱི་ཕུང་པོ་ལྔ་དུ་མ་སྤུངས་པ་ལས་མ་རིག་པས་
ཉེར་ལེན་གྱི་ཕུང་པོ་ལྔ་ལ་རིལ་པོར་འཛིན། གཅིག་པུར་འཛིན་པའོ། །རྒྱུར་འཛིན་
པ་ནི་ཁམས་ལ་ལོག་པར་རྟོག་པ་སྟེ། ཁམས་བཅོ་བརྒྱད་བྱེད་པ་མེད་པར་རང་གི་
མཚན་ཉིད་འཛིན་པ་སྟེ། མ་རིག་པ་བྱེད་པའི་རྒྱུར་འཛིན་པའོ། །ཟ་བར་འཛིན་པ་
ནི་སྐྱེ་མཆེད་ལ་ལོག་པར་རྟོགས་པ་སྟེ། དབང་པོ་དྲུག་ལ་ཟ་བ་པོ་བདག་གཅིག་པུ་
མེད་པ་ལ་བདག་རྟག་པ་དེས་དབང་པོ་དྲུག་ལ་བརྟེན་ནས། ཟ་བ་པོ་ཡུལ་དྲུག་ཟ་
བར་བྱེད་པའོ། །ཞེས་བདག་ཏུ་འཛིན་པའོ། །བྱེད་པར་འཛིན་པ་ནི་བྱེད་རྒྱུ་ལ་
ལོག་པར་རྟོགས་པ་སྟེ། ཕྱི་ནང་གི་རྟེན་འབྲེལ་གྱི་ཆོས་ཐམས་ཅད་རང་གི་རྒྱུ་ལས་
228--122



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བྱུང་བ་ལས་ལེགས་པ་བྱས་པ་དང་ཉེས་པ་བྱས་པ་ཐམས་ཅད་བདག་རྟག་པས་
བྱེད་དོ་ཞེས་པའོ། །རང་དབང་དུ་འཛིན་པ་ནི། གཞན་དབང་ལ་ལོག་པར་རྟོག་པ་
སྟེ། རྟེན་འབྲེལ་གྱི་ཆོས་ཐམས་ཅད་བདག་མེད་པ་ཡིན་པ་ལ་མ་རིག་པས་ཕྱུའམ་
དབང་ཕྱུག་ཏུ་འཛིན་པའོ། །རྟག་པར་འཛིན་པ་ནི། མི་རྟག་པ་ལ་ལོག་པར་རྟོག་
པ་སྟེ། ཆོས་ཐམས་ཅད་སྐད་ཅིག་མས་མི་རྟག་པ་ཡིན་པ་ལ། བདག་རྟག་པ་ཐེར་
ཟུག་ཏུ་འཛིན་པའོ། །བདག་རྟག་པ་དེས་རང་དབང་ཅན་དུ་བྱས་ཀྱིས་དེ་མེད་ན་
ཕྲད་པ་དང་བྱས་པ་དོན་མེད་པར་དང་
། ངོ་ཤེས་པ་མེད་པ་དག་གི་སྐྱོན་དུ་འགྱུར་
རོ། །ཞེས་འཛིན་པའོ། །
བདག་པོར་འཛིན་པ་ནི་མེད་པ་ལ་ལོག་པར་རྟོགས་པ་སྟེ། དགེ་བའི་རྩོལ་
བས་སྒྲིབ་པ་སྦྱོང་
། སྡིག་པའི་རྩོལ་བས་ངན་སོང་དུ་འགྲོ་བའམ། དབང་ཕྱུག་
མཆོད་ཅིང་དགའ་ན་སྡིག་པ་བྱང་བར་འཛིན་ལ། དབང་ཕྱུག་ལ་མ་མཆོད་ཅིང་མ་
དགའ་ན་ངན་སོང་དུ་འགྲོ་བར་འཛིན་པའོ། །རྟག་པར་འཛིན་པ་ནི་མི་རྟག་པ་ལ་
ལོག་པར་རྟོགས་པ་སྟེ། ཆོས་ཐམས་ཅད་སྐད་ཅིག་མས་མི་རྟག་པ་ཡིན་པ་ལ་
བདག་རྟག་པ་ཐེར་ཟུག་ཏུ་འཛིན་པའོ། །
ཀུན་ནས་ཉོན་མོངས་པ་དང་རྣམ་པར་བྱང་བར་འཛིན་པ་ནི། སྐྱེས་བུ་རང་
གི་རྩོལ་བས་གྲོལ་ཞིང་འབྲས་བུ་འབྱིན་པ་ལ་ལོག་པར་རྟོག་པ་སྟེ། དགེ་བའི་རྩ་
བས་ སྒྲིབ་ པ་སྦྱོང༌། སྡིག་པའི་རྩ་བས་ངན་སོང་དུ་འགྲོ་བ་ལས། དབང་ཕྱུག་
མཆོད་ཅིང་དགའ་ན་སྡིག་པ་བྱང་བར་འཛིན་ལ། དབང་ཕྱུག་ལ་མ་མཆོད་ཅིང་མ་
དགའ་ན་ངན་སོང་དུ་འགྲོ་བར་འཛིན་པའོ།
རྣལ་འབྱོར་ཅན་དུ་འཛིན་པ་ལ་ནི། སྒོམ་པ་ལ་ལོག་པར་རྟོགས་པ་སྟེ།
228 -123



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
ཆོས་ཐམས་ཅད་བདག་མེད་པར་རྟོགས་ཤིང་སྒོམ་པ་ཡིན་པ་ལ། བདག་རྟག་པ་
ཤེལ་སྒོང་ཕྱིས་པ་ལྟ་བུ་སྙིང་གི་དཀྱིལ་ན་ཡོད་པར་འཛིན་པའོ། །མ་གྲོལ་བ་གྲོལ་
བར་འཛིན་པ་ནི། རྣམ་པར་གྲོལ་བ་ལ་ལོག་པར་རྟོག་པ་སྟེ། སྤྱིར་ཀུན་ནས་ཉོན་
མོངས་པ་ལས་རྒྱུ་འབྲས་དང་བཅས་ནས་མ་གྲོལ་བ་དེ་ལ་བརྟེན་ཅིང་འགོག་པ་
མངོན་དུ་བྱས་ནས། གྲོལ་བ་ཡིན་པ་ལ། བདག་གིས་སྔར་དབང་ཕྱུག་མ་ཤེས་
པས་མ་གྲོལ། དབང་ཕྱུག་ གི་མཚན་ཉིད་དེ་ ཕྱིས་ཤེས་ནས་གྲོལ་བའོ། །ཞེས་
འཛིན་པའོ། །
བཞི་པ་བདག་འཛིན་བཅུའི་ངེས་ཚིག་ནི་བདག་འཛིན་བཅུ་སེམས་ཉིད་
གཉུག་མའི་ཏིང་ངེ་འཛིན་དེ་སླད་པར་བྱེད་པས་སོ། །དེ་ལྟར་ཤེས་རབ་ཀྱི་ཕ་རོལ་
ཕྱིན་པ་དོན་བསྡུས་པ་ལས་སློབ་དཔོན་ཕྱོགས་ཀྱི་གླང་པོས། རྣམ་པར་གཡེང་བའི་
སེམས་ བཅུ་ ཡིས། །ཞེས་ པ་ ལ་སོགས་ པ་ གསུངས་སོ། །དེ་ལྟར་བདག་འཛིན་
བཅུའི་བདག་ཉིད་དུ་ཡང་འཇམ་དཔལ་ཉིད་བྱུང་བའོ། །དོན་བཅུའི་དོན་ནི་དེའི་
གཉེན་པོ་བཅུའོ། །དེ་ཡང་དབུས་མཐའ་ལས་རྩ་བའི་མཚན་ཉིད་དེ་ཁོ་ན་ཞེས་པ་
ལ་སོགས་པ་གསུངས་ཏེ། དེ་ཡང་རྩ་བའི་དེ་ཁོ་ན་ཉིད་ནི་རང་བཞིན་གསུམ་དུ་
ཆོས་ཐམས་ཅད་འདུས་པའོ། །
མཚན་ཉིད་ཀྱི་དེ་ཁོ་ན་ཉིད་ནི། ཀུན་བཏོག་གཞན་དབང་ཡོངས་སུ་གྲུབ་
པ་གསུམ་གྱི་དོན་ཕྱིན་ཅི་མ་ལོག་པར་ཤེས་པའོ། །ཕྱིན་ཅི་མ་ལོག་པའི་དེ་ཁོ་ན་
ཉིད་ནི། རྟག་པ་བདེ་བ་གཙང་བར་འདོད་པའི་གཉེན་པོ་མི་རྟག་པ་སྡུག་བསྔལ་
བ་བདག་མེད་པ་དང་སྟོང་པར་འདོད་པའོ། །འབྲས་བུ་དང་རྒྱུའི་དེ་ཁོ་ན་ཉིད་ནི།
སྡུག་བསྔལ་གྱི་བདེན་པ་དང་
། ཀུན་འབྱུང་གི་བདེན་པ་དང་། འགོག་པའི་བདེན་
228 -124



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པ་དང་། ལམ་གྱི་བདེན་པ་དང་བཞི་སྟེ། བཞི་བདག་འཛིན་བཅུའི་གཉེན་པོར་
རིག་པར་བྱའོ། །
རགས་པ་དང་ཕྲ་བའི་དེ་ཁོ་ན་ཉིད་ནི། རོགས་པ་ཀུན་རྫོབ་ཀྱི་བདེན་པས
སེམས་ཅན་ཡོངས་ སུ་སྨིན་པར་བྱེད་པའོ། །ཕྲ་བ་ནི་དོན་དམ་པའི་བདེན་པས་
སེམས་ཅན་གྲོལ་བར་བྱེད་པའོ། །དེས་ཀྱང་བདག་འཛིན་བཅུའི་གཉེན་པོར་རིག་
པར་བྱའོ། །གྲགས་པའི་དེ་ཁོ་ན་ཉིད་ནི་ཀུན་རྫོབ་ཏུ་འཇིག་རྟེན་པ་ལ་གྲགས་པ་
སྟེ། འདི་ནི་ས་ཡིན། འདི་ནི་ཆུ་ཡིན། འདི་ནི་མེ་ཡིན་ཞེས་བྱ་བ་ལ་སོགས་པར་
གྲགས་པའོ། །དོན་དམ་དུ་རིག་པའི་ངོ་བོར་གྲགས་པའོ།
རྣམ་པར་དག་པའི་སྤྱོད་ཡུལ་གྱི་དེ་ཁོ་ན་ཉིད་ནི། ཉོན་མོངས་པའི་སྒྲིབ་པ་
རྣམ་པར་དག་པ་དང་། ཤེས་བྱའི་སྒྲིབ་པ་རྣམ་པར་དག་པ་སྟོང་པ་ཉིད་ཀྱི་སྤྱོད་
ཡུལ་ལོ། །བསྡུ་བའི་དེ་ཁོ་ན་ཉིད་ནི་ལྔ་སྟེ། མིང་དང་མཚན་མ་དང་
། རྣམ་པར་
རྟོག་པ་དང་། དེ་བཞིན་ཉིད་དང་
། ཡང་དག་པའི་ཡེ་ཤེས་སོ། །དེ་ཡང་མིང་ནི་
ཀུན་བཏགས་སོ། །མཚན་མ་དང་རྣམ་པར་རྟོག་པ་ནི་གཞན་དབང་
། དེ་བཞིན་
ཉིད་དང་ཡང་དག་པའི་ཡེ་ཤེས་ཡོངས་སུ་གྲུབ་པའོ། །
དབྱེ་བའི་དེ་ཁོ་ན་ཉིད་ནི་བདུན་ཏེ། འཇུག་པའི་དེ་ཁོ་ན་ཉིད་དང་། མཚན་
ཉིད་ཀྱི་དེ་ཁོ་ན་ཉིད་དང་
། རྣམ་པར་རིག་པའི། གནས་པའི། ལོག་པར་སྒྲུབ་པའི།
རྣམ་པར་དག་པའི། ཡང་དག་པར་སྒྲུབ་པའི་དེ་ཁོ་ན་ཉིད་དོ། །
མཁས་པའི་དེ་ཁོ་ན་ཉིད་ནི་བཅུ་སྟེ། ཕུང་པོ་ལ་མཁས་པ་དང་
། ཁམས་
དང༌། སྐྱེ་མཆེད་དང༌
། རྟེན་ཅིང་འབྲེལ་བར་འབྱུང་བ་དང་
། གནས་དང་གནས་མ་
ཡིན་པ་དང་
། དབང་པོ་ལ། དུས་ལ། བདེན་པ་ལ། ཐེག་པ་ལ། འདུས་བྱས་དང་
228 -- 125



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
འདུས་མ་བྱས་ལ་མཁས་པའོ། །དེ་ལྟར་ན་དེ་ཁོ་ན་ཉིད་ནི་བཅུ་པོ་ཐམས་ཅད་
ཀྱིས་ཀྱང་བདག་འཛིན་བཅུ་པོའི་གཉེན་པོ་ཡིན་ལ། ཁྱད་པར་དུ་མཁས་པའི་དེ་
ཁོ་ན་ཉིད་ནི་རྣམ་པ་བཅུ། བདག་འཛིན་བཅུའི་གཉེན་པོར་རིག་པར་བྱའོ། །
དེ་ལྟར་ན་བདག་འཛིན་བཅུ་དང་ གཉེན་པོ་བཅུ་པོ་ཐམས་ཅད་འཇམ་
དཔལ་གཉིས་མེད་ཏུ་འབྱུང་སྟེ། དཔེར་ན་རྒྱུ་ཟངས་མ་ལ་ཆོལ་ཟངས་བྱས་པའི་
དུས་སུ་དྲི་ཆུ་ལ་སོགས་པའི་སྣོད་བྱེད་ལ། དེ་ཉིད་ཟངས་གཞོང་དུ་ཡོད་པའི་དུས་
སུ་དཀོན་མཆོག་མཆོད་པའི་སྣོད་བྱེད། རབ་ཏུ་བྱུང་བའི་གསོལ་སྡེར་བྱེད། དེ་
ཉིད་ལུག་མ་ལ་སོགས་པ་བྱས་པའི་དུས་སུ་ཐམས་ཅད་ཀྱིས་ཕྱག་དང་བསྙེན་
བཀུར་བྱེད་པ་བཞིན་དུ། གཉིས་མེད་གཅིག་པོ་དེ་ཉིད་ཉོན་མོངས་པ་འཆིང་བ་
མཐའ་དག་དང་བཅས་པའི་དུས་སུ་རང་བཞིན་རྒྱུའི་འཇམ་དཔལ། ཉོན་མོངས་པ་
ཕྱོགས་འགའ་དང་བྲལ་བའི་དུས་སུ་སྒོམ་པ་ལམ་གྱི་འཇམ་དཔལ། ཉོན་མོངས་
པ་མཐའ་དག་སངས་ཀྱིས་སངས་པའི་དུས་སུ་འབྲས་བུ་མངོན་དུ་གྱུར་པའི་འཇམ་
དཔལ་ཡིན་ཏེ། དོན་ལ་འཇམ་དཔལ་གཉིས་མེད་གཅིག་པོ་དེ་ལས་མ་འདས་
ཞེས་པའི་ཐ་ཚིག་གོ །
ད་ནི་སངས་རྒྱས་ཀྱི་མཁྱེན་པ་ཡེ་ཤེས་ཀྱི་མཚན་གྱི་སྒོ་ནས་བསྟོད་དེ།
ཐུབ་དབང་ནི་རྟེན་ཅིང་འབྲེལ་བར་འབྱུང་བའི་དོན་གྱི་ཕྱིན་ཅི་མ་ལོག་པར་སྟོན་
ཅིང་། བསོད་ནམས་དང་ཡེ་ཤེས་ཀྱི་ཚོགས་མ་ལུས་པར་བསག་པའི་དབང་ཕྱུག་
ཡང་དག་པའི་འཕེལ་བ་བླ་ན་མེད་པའི་སྟོན་པ་ལ་བྱའོ། །
སྟོབས་བཅུ་ནི། ཏ་ཐཱའི་སྟོབས་བཅུ་ལ་བྱ་སྟེ། དེ་ཡང་གནས་དང་གནས་
མ་ཡིན་པ་མཁྱེན་པའི་སྟོབས་ནི། ལས་དགེ་བ་བྱས་པས་འབྲས་བུ་ངན་སོང་དུ་སྐྱེ་
228 -126



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བའི་གནས་མ་ཡིན་ལ། ལས་མི་དགེ་བ་བྱས་པས་འབྲས་བུ་མཐོ་རིས་སུ་འགྲོ་
བའི་གནས་མ་ཡིན་པ་དེ་མཁྱེན་པའོ། །དབང་པོ་མཆོག་དང་མཆོག་མ་ཡིན་པ་
མཁྱེན་པའི་སྟོབས་ནི། དབང་པོ་མཆོག་ནི་རབ། དབང་པོ་མཆོག་མ་ཡིན་པ་ནི་ཐ་
མ་དང་འབྲིང་
། དེའི་བསམ་པ་མཁྱེན་པའོ། །
ཁམས་ སྣ་ ཚོགས་ མཁྱེན་ པའི་ སྟོབས་ནི། སེམས་ཅན་ ཐམས་ཅད་ ཀྱི་
རིགས་ དང་། བསམ་ པ་ དང་ བག་ལ་ཉལ་མཁྱེན་པའོ། །བསམ་པ་སྣ་ཚོགས་
མཁྱེན་པའི་སྟོབས་ནི། ཐེག་པ་ཆེ་ཆུང་གི་ཆོས་ལ་ཇི་ལྟར་མོས་པའི་དོན་མཁྱེན་
པའོ། །བསམ་གཏན་དང་
། ཏིང་ངེ་འཛིན་དང་། སྙོམས་པར་འཇུག་པ་དང་། རྣམ་
པར་ཐར་པ་དང་། ཀུན་ནས་ཉོན་མོངས་པ་དང་། རྣམ་པར་བྱང་བོ་མཁྱེན་པའི་
སྟོབས་ནི། བསམ་གཏན་ནི་བསམ་གཏན་བཞི་དང་
། ཏིང་ངེ་འཛིན་ནི་དཔའ་བར་
འགྲོ་བ་ལ་སོགས་པའི་ཏིང་ངེ་འཛིན་མི་འདྲ་བ་སྟེ། སྙོམས་པར་འཇུག་པ་ནི་
གཟུགས་མེད་པ་ལ་སོགས་པའི་སྙོམས་འཇུག་མི་འདྲ་བ་ལ་སོགས་པའོ། །རྣམ་
པར་ཐར་པ་ནི་རྣམ་པར་ཐར་པ་བརྒྱད་དང་། ཀུན་ནས་ཉོན་མོངས་པ་ནི་འཁོར་
བའི་ཆོས་དང་
། རྣམ་པར་བྱང་བ་ནི་མྱ་ངན་ལས་འདས་པའི་ཆོས་ཏེ་དེ་རྣམས་
མཁྱེན་པའོ། །ལས་ཀྱི་རྣམ་པར་སྨིན་པ་མཁྱེན་པའི་སྟོབས་ནི། རང་གིས་བྱས་
པའི་ལས་དང་ལས་ཀྱི་རྣམ་པར་སྨིན་པ་རང་གིས་མྱོང་། གཞན་གྱིས་བྱས་པའི་
ལས་དེ་རང་གིས་མི་མྱོང་པ་དེ་མཁྱེན་པའོ། །
ཐམས་ཅད་དུ་གྲོལ་བའི་ལམ་མཁྱེན་པའི་སྟོབས་ནི། ཚོགས་ལམ་དང་
།
སྦྱོར་ལམ་དང༌
། མཐོང་ལམ་དང༌། སྒོམ་ལམ་ཤེས་ཤིང་དེའི་ བར་ ཆད་འདོད་
ཆགས་དང་ཞེ་སྡང་དང་། གཏི་མུག་ལ་སོགས་ཡིན་ནོ་ཞེས་མཁྱེན་པའོ། །སྔོན་གྱི་
228 -127



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
གནས་རྗེས་སུ་དྲན་པ་མཁྱེན་པའི་སྟོབས་ནི། འདས་པ་ལ་དམིགས་ནས་སྐྱེ་སྟེ།
དེ་ལ་སྔོན་གྱི་དུས་སུ་ཕ་དང་མ་འདི་སྐད་ཅེས་བྱ་བ། ལས་འདི་ལྟ་བུ་བྱེད་པ།
ཟས་འདི་ལྟ་བུ་ཟ་བ་ཡིན་ནོ། །ཞེས་མཁྱེན་པའོ། །འཆི་འཕོ་དང་སྐྱེ་བ་མཁྱེན་པའི་
སྟོབས་ནི་མ་འོངས་པ་ལ་བརྟེན་ནས་སྐྱེ་སྟེ། འདི་ནས་ཤི་འཕོས་ནས་ཡུལ་འདི་
སྐད་ཅེས་བྱ་བར་ཕ་མ་འདི་སྐད་ཅེས་བྱས་པའི་བུར་སྐྱའོ་ཞེས་མཁྱེན་པའོ། །
ཟག་པ་ཟད་པ་མཁྱེན་པའི་སྟོབས་ནི། ཁྱོད་ནི་ཟག་པ་དང་བཅས་པ་
གཅིག་འདུག་གོ །ཞེས་བྱ་བ་དེ་མཁྱེན་པའོ། །ཡིད་ནི་ཡེ་ཤེས་དང་ལས་ཀྱི་སྟོབས་
བཅུའོ། །དེའི་བདག་ ཉིད་ དུ་ གནས་ པ་ ཡང་ འཇམ་དཔལ་ལོ། ཁྱབ་ བདག་ནི་
བརྟན་པ་དང་གཡོ་བའི་དངོས་པོ་ཐམས་ཅད་ལ་ཁྱབ་པ་ཡང་འཇམ་དཔལ་ལོ།
ཁྱབ་ནས་ཅི་བྱེད་ན་ཀུན་གྱི་དོན་ནི་མ་ལུས་བྱེད། །ཞེས་པ་སྟེ། འགྲོ་བ་མ་ལུས་
ཤིང་ལུས་པ་མེད་པའི་སེམས་ཅན་གྱི་དོན་ཡོངས་སུ་རྫོགས་པར་བྱེད་པ་ཡང་
འཇམ་དཔལ་ལོ། །
རྣམ་བཅུ་དབང་ལྡན་ནི་དབང་བཅུ་ལ་བྱ་སྟེ། དེ་ཡང་ཚེ་ལ་དབང་བ་ནི་
སྐལ་པ་སྲིད་ཀྱི་བར་དུ་འཆི་བ་མི་འབྱུང་པའོ། །ལས་ལ་དབང་བ་ནི་ཁམས་གང་
དུ་འདོད་པའི་ཁམས་སུ་སྐྱེ་བའི་ལས་གཅིག་བསགས། རིགས་ནི་མིའི་རིགས་སུ་
སྐྱེ་བའི་ལས་ཤིག་བསགས། སྐྱེ་གནས་ནི་མངལ་དུ་སྐྱེ་བའི་ལས་ཤིག་བསགས་
པ་དེ་བསྒྱུར་ནས། ཁམས་ནི་གཟུགས་ཀྱི་ཁམས་སུ། རིགས་ནི་ལྷའི་རིགས་སུ།
སྐྱེ་གནས་ནི་རྫུས་ཏེ་སྐྱེ་བའི་ལས་གཅིག་ཏུ་བསྒྱུར་ནུས་པའོ། །ཡོ་བྱད་ལ་དབང་
བ་ནི་ནམ་མཁའ་མཛོད་ཀྱི་ཏིང་ངེ་འཛིན་ལ་མངའ་མཉེས་ནས་ཡོ་བྱད་རྣམས་ཆར་
བཞིན་དུ་བབས་ནས། ཡོ་བྱད་དེས་གཞན་ལ་ཕན་འདོགས་པའོ། །མོས་པ་ལ་
228 ---128



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དབང་བ་ནི་རང་ཇི་ལྟར་མོས་པ་བཞིན་དུ་བསྒྱུར་ནུས་པའོ། །སྨོན་ལམ་ལ་དབང་
བ་ནི་སྨོན་ལམ་ཇི་ལྟར་བཏབ་པ་བཞིན་དུ་དོན་གྲུབ་པའོ། །རྫུ་འཕྲུལ་ལ་དབང་བ་
ནི་སྟོད་ནས་མེ་འབར་བ་དང་། སྨད་ནས་ཆུ་འཁྲུག་པ་ལ་སོགས་པའི་རྫུ་འཕྲུལ་
སྟོན་པའོ། །སྐྱེ་བ་ལ་དབང་བ་ནི་སེམས་ཅན་གྱི་དོན་བྱེད་པའི་སྐྱེ་བ་ལེན་པ་སྟེ།
ཐ་ན་དམྱལ་བ་དང་ཡི་དྭགས་ལ་སོགས་པའི་ལུས་བླངས་ནས་སེམས་ཅན་གྱི་དོན་
བྱེད་པའོ། །ཆོས་ལ་དབང་བ་ནི་ཐེག་པ་གསུམ་མམ་ཕ་རོལ་ཏུ་ཕྱིན་པ་དྲུག་གི་སྒོ་
ནས་སེམས་ཅན་གྱི་དོན་བྱེད་པའོ། །སེམས་ལ་དབང་བ་ནི་ཏིང་ངེ་འཛིན་གྲངས་
མེད་པ་ལ་བཞོལ་བའོ། །ཡེ་ཤེས་ལ་དབང་བ་ནི་རྣམ་པར་མི་རྟོག་པའི་ཡེ་ཤེས་ལ་
དབང་ཐོབ་ནས་མི་བསྙེལ་བར་དབང་ཐོབ་པའོ། །དེ་ལྟར་དབང་བཅུ་ལ་མངའ་
མཉེས་ནས་སེམས་ཅན་རྣམས་ཀྱི་དོན་བྱེད་པ་ཡང་འཇམ་དཔལ་ཡིན་པས་ཆེ་བའོ་
ཞེས་སོ། །
ད་ནི་བདུན་པ་ཆོས་ཉིད་སྤྲོས་བྲལ་དེ་བཞིན་ཉིད་ཀྱི་མཚན་གྱི་སྒོ་ནས་
བསྟོད་དེ། ཐོག་མ་མེད་ནི་ཐོག་མ་སྐྱེ་བ་མེད་པས་ཐ་མ་འགག་པ་མེད་དེ། དོན་
གྱིས་མི་གནས་པའི་མྱ་ངན་ལས་འདས་པ་ཐོབ་པའོ། །འོ་ན་དེ་ལ་སྤྲོས་པ་ཡོད་
དམ་ཞེ་ན། སྤྲོས་མེད་བདག་ཞེས་པ་སྟེ། སྤྲོས་པ་ནི་ཕུང་པོ་ལྔ་དང་ཁམས་བཅོ་
བརྒྱད་དང་། སྐྱེ་མཆེད་བཅུ་གཉིས་དང་དེ་རྣམས་གཟུང་འཛིན་དང་བཅས་པའི་
ཆོས་རྣམས་སོ། །དེ་རྣམས་རང་གི་ངོ་བོས་སྟོང་པས་སྤྲོས་མེད་བདག་ཞེས་པའོ། །
དེ་བཞིན་ཉིད་ནི་སྤྲོས་མེད་ཀྱི་དོན་དེ་གཞན་དུ་མི་འགྱུར་ཞིང་རྟག་ཏུ་གནས་པས་
བདག་གོ །དག་པ་ནི་སྟོང་པ་ཉིད་དེ་ལ་རྣམ་པར་རྟོག་པའི་དྲི་མ་གློ་བུར་གྱི་དྲི་མ་
རྟག་ཏུ་སྤུངས་ཤིང་དག་པའི་བདག་ཉིད་དུ་གནས་པའོ། །
228 129



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
ད་ནི་བརྒྱད་པ་རྟེན་འབྲེལ་ཟབ་མོའི་དོན་ཐུགས་སུ་ཆུད་པས་ གདུལ་བྱའི་
དོན་ལ་ཆོས་སྨྲ་བ་སྔོན་དུ་འགྲོ་བའི་མཚན་གྱི་སྒོ་ནས་བསྟོད་པ་སྟེ། བདེན་པ་ནི་
འཕགས་པའི་བདེན་པ་བཞིའོ། །སྨྲ་བ་ནི་གདུལ་བྱ་རྣམས་ལ་སྟོན་པའོ། །ཡང་ན་
བདེན་པར་སྣང་བ་རྟེན་ཅིང་འབྲེལ་བར་འབྱུང་བས་ཟབ་མོའི་དོན་དེ་ཕྱིན་ཅི་མ་
ལོག་པར་ཤེས་པའོ། །སྨྲ་བ་ནི་གདུལ་བྱ་རྣམས་ལ་སྟོན་པའོ། །ཇི་སྐད་སྨྲས་པ་ནི་
ཆོས་ཐམས་ཅད་སྟོང་པ་ཉིད་དང་། བདག་མེད་པ་དང་། སྒྱུ་མ་ལྟ་བུ་དང་། སྨིག་
སྒྱུ་ལྟ་བུ་དང་། རྨི་ལམ་ལྟ་བུ་དང་
། དྲི་ཟའི་གྲོང་ཁྱེར་ལྟ་བུ་དང་
། ཆུའི་ནང་གི་ཟླ་
བ་ལྟ་བུ་ཞེས་བསྟན་པའོ། །
དེ་བཞིན་བྱེད་ན་འཇམ་དཔལ་ཆོས་ཐམས་ཅད་སྟོང་པ་ཉིད་དུ་ཡིད་ལ་
བྱེད། བདག་མེད་པ་ལ་སོགས་པར་བྱེད་པའོ། །དེ་ཉིད་ཀྱི་ཕྱིར་ན་ཚིག་མི་འགྱུར་
ཏེ། བདེན་པའི་ཚིག་གིས་སེམས་ཅན་ཐམས་ཅད་ལ་ཕྱིན་ཅི་མ་ལོག་པའི་
འཁོར་ལོ་བསྐོར་བའོ། །གཉིས་མེད་ནི་གཟུང་འཛིན་གཉིས་ཀྱི་དངོས་པོར་འཛིན་
པ་མེད་པའོ། །གཉིས་སུ་མེད་ནི་དོན་དམ་དུ་གཉིས་སུ་མེད་ན་ཡང་ཀུན་རྫོབ་ཏུ་
བདེན་པ་གཉིས་མེད་དུ་སྟོན་པ་ཡང་འཇམ་དཔལ་ལོ། །ཡང་དག་མཐའ་ལ་རྣམ་
པར་གནས་ནི་ཕྱིན་ཅི་མ་ལོག་པའི་དོན་གྱིས་ཡང་དག་པའི་མཐར་ཐུག་པ་
ཕྱིན་ཅི་ལོག་པའི་གཞི་མེད་པ་ཡང་དག་པའི་ཆོས་ཀྱི་སྐུ་ལ་གནས་པ་ཡང་འཇམ་
དཔལ་ལོ། །
ད་ནི་དགུ་པ་བདག་མེད་པ་གསུམ་གྱི་སྒྲས་མུ་སྟེགས་ཀྱི་གྲུབ་མཐའ་ངན་
པ་ཐམས་ཅད་འཇོམས་པའི་མཚན་གྱི་སྒོ་ནས་བསྟོད་དེ། དེ་ཡང་སེང་གེའི་སྒྲ་དང་
ལྡན་ནི། དཔེར་ན་གཅན་གཟན་གྱི་རྒྱལ་པོ་སེང་གེས་སྒྲ་སྒྲོགས་པའི་དུས་ན།
228 - 30



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དྭགས་ངན་པ་འཇིགས་པར་བྱེད་དེ། རི་དྭགས་ངན་པ་ཐམས་ཅད་འཇིགས་སྐྲག་
དངངས་ཞིང་བརྒྱལ་བ་བཞིན་དུ། བདག་མེད་ནི་མཚན་མ་མེད་པས་བདག་མེད་
པ་སྟེ། ཀུན་བཏགས་དང་། དེ་དང་མི་མཐུན་པའི་མཚན་ཉིད་ཀྱི་བདག་མེད་པ་སྟེ།
གཞན་དབང་དང་། རང་གི་མཚན་ཉིད་ཀྱིས་བདག་མེད་པ་སྟེ། ཡོངས་སུ་གྲུབ་
པའོ། །དེ་ལྟར་བདག་མེད་པ་གསུམ་གྱི་སྒྲ་དེ་སེང་གེའི་སྒྲ་དང་འདྲ་ཞེས་པའི་དོན་
ཏོ། །མུ་སྟེགས་པ་ནི་མྱ་ངན་ལས་འདས་པའི་རྒྱ་མཚོར་འཇུག་པའི་ལམ་ལ་ཉན་
ཐོས་དང་རང་སངས་རྒྱས་དང་། བྱང་ཆུབ་སེམས་དཔའ་སྨད་པས་མུ་སྟེགས་སོ། །
དེ་ལྟ་བུའི་བདག་མེད་པའི་སྒྲ་དེ་ལ་ཤིན་ཏུ་འཇིགས་ཏེ། རི་དྭགས་ངན་པ་རྣམས་
སེང་གེའི་སྒྲ་དེ་ལ་ཤིན་ཏུ་འཇིགས་པ་བཞིན་ནོ། །
ད་ནི་བཅུ་པ་དགོས་པ་དང་བཅས་པའི་སྒོ་ནས་སྤྲུལ་པའི་སྐུའི་གཤེགས་
ཚུལ་བསྟན་པའི་མཚན་ཉིད་ཀྱི་སྒོ་ནས་བསྟོད་དེ། ཀུན་ཏུ་འགྲོ་བ་ནི། དཔེར་ན་བླ་
མའི་བྱིན་རླབས་ཀྱིས་སློབ་མ་ལ་ཡེ་ཤེས་ཕེབས་པའི་དུས་སུ་རང་དབང་མེད་པར་
འདར་བ་དང་འཕར་བ་འོང་བ་བཞིན་དུ། ཆོས་སྐུའི་བྱིན་རླབས་ལས་གཟུགས་སྐུ་
རྣམ་པ་གཉིས་སེམས་ཅན་གྱི་དོན་ལ་འགྲོ་ཞེས་པའོ། །ཡང་ན་ཀུན་ཏུ་འགྲོ་བ་
ལྔ་ཀུན་ཏུ་འགྲོ་བ་ལ་བྱ་སྟེ། དེ་ཡང་སེམས་ལས་བྱུང་བ་ལྔ་བཅུ་རྩ་གཅིག་གི་ཁྱུར་
རྟོགས་སོ། །དེ་ལ་ཅིའི་ཕྱིར་ལྔ་ཀུན་ཏུ་འགྲོ་བ་ཞེས་བྱ་ཞེ་ན། ཁམས་ཀུན་ཏུ་འགྲོ་
བ་དང༌། ས་ཀུན་ཏུ་འགྲོ་བ་དང་། རྣམ་པ་ཀུན་ཏུ་འགྲོ་བའོ། །
དེ་ཡང་ཁམས་ཀུན་ཏུ་འགྲོ་བ་ལ་ནི་ཁམས་གསུམ་གྱི་རྣམ་པར་ཤེས་པའི་
འཁོར་དུ་ཡང་འདི་ལྔ་འགྲོ་བ་དང་ས་ཀུན་ཏུ་འགྲོ་བ་བསམ་གཏན་བཞིའི་འཁོར་
དུ་ཡང་འགྲོ་བ་དང་
། རྣམ་པ་ཀུན་ཏུ་འགྲོ་བ་ལས་དགེ་བ། མི་དགེ་བ་དང་
། མི་
228 131



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
གཡོ་བའི་འཁོར་དུ་འགྲོ་བའོ། །དེའི་ གྲངས་ནི། རེག་པ་དང༌། ཡིད་ལ་བྱེད་
དང་། བ་ དང་། འདུ་ཤེས་དང་། སེམས་ པའི་བདག་ ཉིད་ ཀྱི་ ཆོས་ སོ། །དེ་
ཡང་རང་བཞིན་རྒྱུའི་འཇམ་དཔལ་གྱི་བདག་ཉིད་དུ་བྱུང་ཞེས་པའི་ཐ་ཚིག་གོ །
དོན་ཡོད་སྟོབས་ནི་གོང་གི་སྤྲུལ་པའི་སྐུ་དེ་གང་གི་དོན་དུ་འགྲོ་ཞེ་ན། གདུལ་བྱ་
སེམས་ཅན་གྱི་དོན་ལ་བཞུད་པའི་སྟོབས་སོ། །སྤྲུལ་སྐུ་དེའི་གཤེགས་ཚུལ་ཇི་
ལྟར་གཤེགས་ན། དེ་བཞིན་གཤེགས་པའི་ཡིད་ལྟར་མགྱོགས་ཞེས་པ་སྟེ། སྐད་
ཅིག་མ་གཅིག་གིས་གཞལ་དུ་མེད་པའི་འཇིག་རྟེན་གྱི་ཁམས་སུ་བཞུད་པའོ། །
ད་ནི་དེ་བཞིན་གཤེགས་པའི་རྡོ་རྗེའི་རིགས་ནི་རྡོ་རྗེའི་རིགས་ལ་ཆོས་
བདུན་ཡོད་པ་ལས། དོན་དང་པོ་སྒྲིབ་པ་གཉིས་ལས་རྒྱལ་ཞིང་འཁོར་ལོའི་སྒྱུར་
བ་ཐམས་ཅད་ཀྱི་མཚན་གྱི་སྒོ་ནས་བསྟོད་པ་སྟེ། དེ་ཡང་རྒྱལ་བ་ཞེས་པ་ནི་ཡེ་
ཤེས་ཀྱི་བགོ་སྐལ་ལས་རྒྱལ་བས་སམ། མི་དགེ་བའི་ཆོས་རྣམས་ཏེ། དོན་ལ་ཉོན་
མོངས་པའི་སྒྲིབ་པ་ལས་རྒྱལ་བས་སོ། །རྣམ་པར་རྒྱལ་བ་ནི་ཤེས་བྱའི་སྒྲིབ་པ་དེ་
ལས་རྣམ་པར་རྒྱལ་བས་སོ། །དགྲ་ལས་རྒྱལ་ནི་སྒྲིབ་པ་རྣམ་པ་གཉིས་པོ་དེ་ཉིད་
ཀྱིས་ཐར་ པའི་ སྲོག་གཅོད་ཅིང་དགེ་བའི་ནོར་འཕྲོག་ པར་ བྱེད་པས་དགྲ་ སྟེ།
གཉིས་པ་དེ་ལས་རྒྱལ་བས་སོ། །འཁོར་ལོའི་སྒྱུར་བ་ནི་འཇིག་རྟེན་པའི་འཁོར་
ལོ་སྒྱུར་བ་སྟེ། དེ་ལ་འཁོར་ལོའི་སྒྱུར་བ་འབྱུང་བའི་དུས་དང་། རིགས་ཇི་ལྟ་བུ་
འབྱུང་བ་དང༌། ཇི་ཙམ་གྱི་བར་དུ་སྐྱོབ་པ་དང་
། ལྷན་ཅིག་འོང་ངམ་སོ་སོར་འོང་
བ་དང་། འདུལ་ལུགས་ ཇི་ ལྟར་འདུལ་བའོ། །དེ་ཡང་འབྱུང་བའི་དུས་ནི་ཚེ་ལོ་
བརྒྱད་ཁྲི་མན་ཆོད་དུ་བསོད་ནམས་མི་ཤོང་པས་མི་འབྱུང་བའོ། །
དེ་ཡང་འཁོར་ལོའི་སྒྱུར་བ་འབྱུང་བ་ནི། །བརྒྱད་ཁྲི་མན་ཆད་མ་ཡིན་ནོ། །
228-132



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རིགས་ཇི་ལྟ་བུ་འབྱུང་ན། གསེར་གྱི་འཁོར་ལོའི་སྒྱུར་བའི་རྒྱལ་པོ་སྤྱི་བོ་སྐྱེས།
དངུལ་གྱི་འཁོར་ལོའི་སྒྱུར་བའི་རྒྱལ་པོ་མཛེས་པ། ཟངས་ཀྱི་འཁོར་ལོའི་སྒྱུར་
བའི་རྒྱལ་པོ་ཉེ་མཛེས། ལྕགས་ཀྱི་འཁོར་ལོའི་སྒྱུར་བའི་རྒྱལ་པོ་མཛེས་པ་ཅན།
དེ་ལྟར་
ཡང་གསེར་དངུལ་ཟངས་ལྕགས་འཁོར་ལོ་ཅན་ཞེས་སོ། །ཇི་ཙམ་གྱི་བར་
དུ་སྐྱོབ་ན། གསེར་གྱི་འཁོར་ལོའི་ སྒྱུར་བས་གླིང་བཞི་ལ་དབང་བྱེད། དངུལ་གྱི་
གསུམ་ལ། ཟངས་ཀྱི་གཉིས་ལ། ལྕགས་ཀྱི་གཅིག་ལ་དབང་བྱེད་པའོ། །དེ་ལྟར་
ཡང་ དེ་དག་གླིང་གཅིག་ གླིང་ གཉིས་ དང་། །གསུམ་ དང་ བཞི་ལ་ མས་ རིམས་
བཞིན་ཞེས་སོ། །དེ་རྣམས་ཀྱང་ལྷན་ཅིག་འོང་ངམ་སོ་སོར་འོང་ཞེ་ན། དཔེར་ན་
བསྟན་ པ་ གཅིག་ ལ་སྟོན་ པ་ གཉིས་ སམ་ གསུམ་མི་འབྱུང་བ་བཞིན་དུ། གླིང་
གཅིག་ལ་འཁོར་ལོའི་སྒྱུར་བའི་རྒྱལ་པོ་གཉིས་སམ་གསུམ་མི་འབྱུང་ངོ༌
། །
དེ་ལྟར་ཡང་ལྷན་ཅིག་ གཉིས་མིན་སངས་རྒྱས་བཞིན་ཞེས་སོ། །འདུལ་
ལུགས་ཇི་ལྟར་འདུལ་ན། གསེར་གྱི་འཁོར་ལོའི་བསྒྱུར་བ་ནི། བསོད་ནམས་ཆེ་
བས་གདུལ་ བྱ་ཐམས་ཅད་ཚུར་ལ་འདུད་པའོ། །དངུལ་གྱི་ནི་གདུལ་བྱ་རྣམས་
འདུལ་བའི་དོན་དུ་ཕར་ལ་བརྩམ་པས་སོ། །ཟངས་ཀྱི་ནི་གདུལ་བྱ་རྣམས་ལ་
འཐབ་ པའི་ ཚུལ་བསྟན་ནས་འདུལ་ དགོས་ པའོ། །ལྕགས་ནི་མཚོན་ཕྱུང་ནས་
གསོད་གསོད་འདྲ་བ་གཅིག་བྱས་ནས་འདུལ་ལོ། །དེ་ལྟར་ཡང་། ཕས་བསུ་རང་
འགྲོ་གཡུལ་བཤམས་དང༌། །མཚོན་བརྩམས་པས་རྒྱལ་གནོད་པ་མེད། །ཞེས་
པའོ། །སྟོབས་པོ་ཆེ་ནི་དམག་གི་དཔུང་ཡན་ལག་བཞི་དང་བཅས་པའོ། །ཡང་ན་
འཁོར་ལོའི་སྒྱུར་བ་ནི་སངས་རྒྱས་མཉམ་སྦྱོར་ལས། འདོད་ཆགས་ཅན་དབུགས་
ཕྱུང་བ་སྣང་བ་མཐའ་ཡས་ཀྱི་ད་ལར། ཞེ་སྡང་ཅན་དབུགས་ཕྱུང་བ་མི་བསྐྱོད་
228--133



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
པའི་ད་ལ་ལ་སོགས་པ་དབུགས་དབྱུང་གི་དལ་རྣམ་པ་དྲུག་ལ་བྱ་ལ། སྟོབས་པོ་
ཆེ་ནི་དེས་ཉོན་མོངས་པ་ལ་སོགས་པའི་བདུད་བཞི་ལ་འཇོམས་པས་སོ། །དེ་ལྟར་
འཇིག་རྟེན་དང་འཇིག་རྟེན་ལས་འདས་པའི་འཁོར་ལོའི་སྒྱུར་བ་ལ་སོགས་པ་
ཐམས་ཅད་དུ་བྱུང་བ་ཡང་འཇམ་དཔལ་ཡིན་ཞེས་བྱའོ། །
ད་ནི་གཉིས་པ་དེ་བཞིན་གཤེགས་པའི་ཚོགས་གཙོ་བོར་སྟོན་པའི་མཚན་
གྱི་སྒོ་ནས་བསྟོད་པ་ནི། ཚོགས་ནི་རང་སངས་རྒྱས་ཀྱི་ཚོགས་སོ། །སློབ་དཔོན་ནི་
རྟེན་འབྲེལ་ལུགས་ནས་འབྱུང་བ་དང་
། ལུགས་ལས་ཟློག་པ་རྟོགས་པར་བྱེད་པའི་
ཤེས་རབ་རྒྱུད་ལ་སྐྱེད་པར་བྱེད་པས་སོ། །ཚོགས་ནི་འཕགས་པ་ཉན་ཐོས་སོ། །
མཆོག་ནི་ཉན་ཐོས་ཀྱི་ནང་དུ་ཆོས་བདེན་པ་བཞི་སྟོན་པས་མཆོག་གོ །ཚོགས་ནི་
བྱང་ཆུབ་སེམས་པའི་ཚོགས་སོ། །རྗེ་ནི་དེ་རྣམས་ལ་ཆོས་སྟོན་ཅིང་འདྲེན་པར་
བྱེད་པས་སོ། །ཚོགས་ནི་དེ་བཞིན་གཤེགས་པའི་ཚོགས་སོ། །བདག་ནི་དེ་རྣམས་
ཀྱི་ཐུགས་གཉུག་མ་གཉིས་སུ་མེད་པར་བཞུགས་སོ། །དབང་ལྔ་དང་ལྡན་ནི་རང་
སངས་རྒྱས་ཐམས་ཅད་ཀྱི་ནང་དུ་སློབ་དཔོན་དུ་བྱུང་
། ཉན་ཐོས་ཐམས་ཅད་ཀྱི་
ནང་དུ་མཆོག་ཏུ་འབྱུང༌། བྱང་ཆུབ་སེམས་དཔའི་ནང་དུ་རྗེ་རུ་འབྱུང་། དེ་བཞིན་
གཤེགས་པ་རྣམས་ཀྱི་ནང་དུ་བདག་པོར་བྱུང་བས་ན། དེ་རྣམས་ལ་མངའ
མངའ་མཉེས་
པའི་དོན་གྱིས་དབང་དང་ལྡན་ནོ། །
འདི་ལ་མན་ངག་ཏུ་བཤད་ན། ཆེ་བའི་ཡོན་ཏན་མདོར་བསྡུས་པ་བཟུང་
སྟེ། དེ་ཡང་རྟེན་གྱི་གང་ཟག་གིས་ཁྲུས་དང་གཙང་སྦྲ་སྔོན་དུ་སོང་བས་སེམས་
བསྐྱེད་སྔོན་དུ་འགྲོ་བས་སྡོམ་པ་གཟུང་བར་བྱ་སྟེ། དེས་ནི་བསྲུང་བ་དང་། བསོད་
ནམས་ཀྱི་ཚོགས་བསགས་པ་དང་། ཀུན་བྱང་བར་འགྱུར་རོ། །
228-134



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དེ་ནས་མཚན་གྱི་ཡང་སྙིང་གི་སྔགས་ལན་གཅིག་བརྗོད་པས་བདག་ཉིད་
ཐ་མལ་གྱི་ལུས་ཀྱི་མངོན་ཞེན་མེད་པར་འཇམ་དཔལ་རྣོན་པོ་ཞལ་ལྔ་པར་ལྷག་
གིས་བསྒོམ། ཐ་མལ་གྱི་ས་གཞི་རྣམ་པ་མེད་པར་རིན་པོ་ཆེ་སྣ་ལྔ་པའི་ས་གཞིར་
གསལ་བར་བྱ། མདུན་དུ་རིན་པོ་ཆེའི་པདྨའི་སྡོང་པོ་མེ་ཏོག་ལས་ཟླ་བས་བརྒྱན་
པ་ལ་རྗེ་བཙུན་གྱི་སྐུའི་བཟང་པོ་ཁྱད་པར་ཅན་ཞལ་དྲུག་པ་རྡོ་རྗེའི་སྐྱིལ་མོ་ཀྲུང་
དུ་བཞུགས་ པས་ སོ། །རྡོ་ རྗེ་བསྡམ་པ་བཀན་པའི་མཐེབ་ འཛུབ་ ཀྱིས་ཨུཏྤལ་
གཟུང་བའི་སྟེང་ན་གླེགས་བམ་བསྣམས་པ་འོད་འབར་བའི་ནོར་བུ་རིན་པོ་ཆེའི་
རྒྱན་དང་ལྡན་པ་སྤྲུལ་པའི་སངས་རྒྱས་ཀྱི་བ་སྤུའི་བུ་ག་ཐམས་ཅད་བསྡམས་པའོ། །
རིན་པོ་ཆེའི་དཔག་བསམ་གྱི་ཤིང་རྒྱས་པའི་གྲིབ་མ་ལ་བཞུགས་པ། དེའི་གཡས་
ངོས་ན་བྱམས་པ་ལ་སོགས་པའི་བྱང་ཆུབ་སེམས་དཔའི་དགེ་འདུན་གྱི་ཚོགས་
ཀྱིས་བསྐོར་བ། གཡོན་ཕྱོགས་སུ་ཤཱ་རིའི་བུ་དང་མོའུ་འགལ་གྱི་བུ་ལ་སོགས་པ་
ཉན་ཐོས་ཀྱི་དགེ་འདུན་རབ་ཏུ་བྱུང་བའི་ཚུལ་གྱིས་བཞུགས་པ། སྟེང་ཕྱོགས་ན་
ཕྱོགས་ བཅུའི་དེ་བཞིན་གཤེགས་ པའི་ཚོགས་ཀྱིས་གཏམས་པ། གདན་ཁྲི་ལ་
འཇིག་རྟེན་པའི་ལྷ་མཐུ་བོ་ཆེ་དང༌
། ཀླུ་མཐུ་བོ་ཆེའི་ཚོགས་ཀྱིས་ གཏམས་པ།
མཐའ་སྐོར་དུ་ཁམས་གསུམ་གྱི་ལྷའི་བུ་དམ་པ་ཏོག་དཀར་པོ་རྒྱན་ཐམས་ཅད་
ཀྱིས་ བརྒྱན་ པས་བསྐོར་བར་ མངོན་ སུམ་ དང་ འདྲ་ བར་ ཤིན་ཏུ་གསལ་བར་
བསམས་པ་དེ་ལ་མཆོད་པ་དབུལ་བ་སྔོན་དུ་འགྲོ་བས་མཚན་བརྗོད་པ་ནི། གངྒཱ་
ཀླུང་གི་བྱེ་མ་རྙེད་ཀྱི་མཚན་བརྗོད་པ་བས། རྗེ་བཙུན་གཅིག་པུའི་མཚན་བརྗོད་པ་
་དཔེར་བཟོད་པ་མ་ཡིན་ནོ་ཞེས་དད་པ་བྱས་ནས། རྟག་ཏུ་གཡེང་བ་མེད་པའི་
སེམས་ཀྱིས་མཚན་བརྗོད་པར་བྱའོ། །
228 -135



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
དེ་ལྟར་བརྗོད་པའི་དུས་སུ་འཕགས་པ་འཇམ་དཔལ་གྱི་སྐུ་གསུང་ཐུགས་
ཀྱི་བྱིན་རླབས་མན་ངག་བཞིན་དུ་ཞུགས་པར་བསམ་ཞིང་མཐར་སྨོན་ལམ་བཏབ་
སྟེ་གཤེགས་སུ་གསོལ་བའམ། ཡང་ན་གཉིས་མེད་ཀྱི་ངང་དུ་བཞུགས་པར་བྱས་
ལ་ཅི་བདེར་ལྡང་བར་བྱའོ། །དེ་ལྟར་བྱས་པས་གཉིས་མེད་ཀྱི་ཡེ་ཤེས་རྒྱུད་ལ་
དངོས་སུ་སྐྱེ་བ་དང་
། རྗེ་བཙུན་འཕགས་པ་འཇམ་དཔལ་གྱི་ཞལ་མངོན་སུམ་དུ་
མཐོང་བའི་ཚེ་འདི་ཉིད་ལ་འབྱུང་བར་འགྱུར་བ་ཐེ་ཚོམ་མེད་དོ། །དེ་ནི་ཆེ་བའི་
ཡོན་ཏན་མདོར་བསྡུས་ཏེ་འདོན་པའི་ཐབས་སོ། །དེ་གཞུང་བཞིན་སྦྱར་ན་ཡེ་
ཤེས་སེམས་དཔའི་གཡོན་ངོས་སུ་ཉན་རང་གིས་བསྐོར་བ་ལ། ཚོགས་ཀྱི་སློབ་
དཔོན་ཚོགས་ཀྱི་མཆོག་གོ །ཚོགས་རྗེ་ནི་གཡས་ངོས་སུ་བྱང་ཆུབ་སེམས་པའི་
ཚོགས་བསྒོམ་པའོ། །ཚོགས་བདག་ནི་སྟེང་དུ་ཏ་ཐཱའི་ཚོགས་བསྒོམ་པར་བསྟན་
པའོ། །
ད་ནི་གསུམ་པ་གཉིས་མེད་དེ་གཞན་གྱིས་མི་འཕྲོག་པའི་ཡོན་ཏན་མཚན་
གྱི་སྒོ་ནས་བསྟོད་པ་ནི། ཐུབ་ཆེན་ནི་ནུས་པའམ་སྟོབས་ཏེ། རང་སངས་རྒྱས་
ཐམས་ཅད་ཀྱི་ནང་དུ་སློབ་དཔོན་དུ་བྱུང་བ་དང་
། ཉན་ཐོས་ཀྱི་ནང་དུ་མཆོག་ཏུ་
བྱུང་བ་དང་། བྱང་ཆུབ་སེམས་ད པའི་ནང་དུ་རྗེར་བྱུང་བ་དང་
། ཏ་ཐཱའི་ནང་དུ་
བདག་པོར་བྱུང་བས་དེ་རྣམས་ལ་མངའ་མརྙེས་པའོ། །དེའི་རྒྱུ་ཅི་ལས་བྱུང་ཞེ་ན།
གཅེས་པར་འཛིན་པ་སྟེ། ཟབ་པ་དང་རྒྱ་ཆེ་བ་གཉིས་མེད་ཀྱི་དོན་དེ་ལ་ཤིན་ཏུ་
གཅེས་པར་འཛིན་པ་ལས་བྱུང་ཞེས་པའོ། །ཚུལ་ཆེན་ནི་ཐབས་ ཀྱི་རྣམ་པར་
འཕྲུལ་པ་གོང་གི་ཉན་རང་ལ་སོགས་པ་སྟོན་པས་སོ། །དེ་ལྟ་བུ་དེ་གཞན་དྲིང་མི་
འཇུག་གོ་ཞེས་བྱ་སྟེ། ཆོས་ཟབ་མོའི་རྟོགས་པ་དང་ལྡན་པས་སྤྲུལ་སྐུ་དཔག་ཏུ་
228 -136



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
མེད་པ་བསྐྱེད་པ་ལ་འཕྲོག་པའམ་བརྒལ་བར་མི་ནུས་ཏེ། དྲིན་ལས་བྱུང་ཞེས་པ་
མེད་པའོ། །
ད་ནི་བཞི་པ་གསུང་གི་ཡོན་ཏན་ཐུན་མོང་མ་ཡིན་པའི་མཚན་གྱི་སྒོ་ནས་
བསྟོད་པ་ནི། ཚོགས་རྗེ་ནི་དོན་སོ་སོ་ཡང་དག་པར་རིག་པ་ཐོབ་པས་ཤེས་བྱ་
ཐམས་ཅད་ཀྱི་མིང་མཁྱེན་པའོ། །ཚོགས་བདག་ནི་ངེས་པའི་ཚོགས་ཡང་དག་པར་
རིག་པ་ཐོབ་པ་སྟེ། ཤེས་བྱ་ཐམས་ཅད་ཀྱི་རྒྱུ་མཚན་ཤེས་པ་སྟེ། ཅིའི་ཕྱིར་ན་
གཟུགས་གཟུགས་སུ་རུང་བའི་ཕྱིར་ན་གཟུགས་ཞེས་བྱ་བ་ལ་སོགས་པ་ཤེས་པའོ། །
སྨྲ་མཁས་ནི་གདུལ་བྱ་ལ་ཆོས་གསུངས་པ་སྟེ། ཆོས་སོ་སོ་ཡང་དག་པར་རིག་པ་
ཐོབ་པས་ཤེས་བྱ་ཐམས་ཅད་ཀྱི་རང་བཞིན་ཤེས་པའོ། །དེ་ཡང་དཔེར་ན་ཆོས་
ཅན་མིག་ལྟ་བུ་གཅིག་ལ། མིག་གསལ་བྱེད། ལྟ་བྱེད། སྤྱན་ཞེས་པ་ལ་སོགས་པ་
མིང་སྣ་ཚོགས་འདོགས་ཤེས་པ་བཞིན་དུ། གདུལ་བྱ་རྣམས་ཀྱི་ཉོན་མོངས་པའི་
གཉེན་པོར་ཆོས་ཀྱི་སྒོ་མོ་བརྒྱད་ཁྲི་བཞི་སྟོང་དུ་མིང་བཏགས་ནས་སྟོན་ཞེས་སོ། །
ཚིག་ལ་དབང་བ་ནི། སྤོབས་པ་སོ་སོ་ཡང་དག་པར་རིག་པ་ཐོབ་པ་
གཞན་གྱིས་ཆོས་འདྲི་བ་ལ་སོགས་པ་ལ་དེའི་ལན་ཐེབས་པའོ། །དེ་ཡང་ས་དགུ་
པ་ལེགས་པའི་བློ་གྲོས་ཀྱི་གནས་སྐབས་སུ། སོ་སོ་ཡང་དག་པར་རིག་པ་བཞི་ལ་
དབང་ཐོབ་ནས་ཅི་མཛད་ཅེ་ན། ཚིག་མཐའ་ཡས་ཅེས་པ་སྟེ། གདུལ་བྱ་ལ་ལྷའི་
སྐད་དམ་ཀླུའི་སྐད་ལ་སོགས་པས་ཇི་ལྟ་བ་བཞིན་དུ་ཆོས་ཀྱི་འཁོར་ལོ་བསྐོར་
ཞེས་པའོ། །
ཚིག་བདེན་ནི་དོན་དམ་པའི་བདེན་པ་དང་
། ཀུན་རྫོབ་ཀྱི་བདེན་པའོ། །
དེ་ལ་གསུམ་སྟེ། གདགས་པའི་ཀུན་རྫོབ། ཤེས་པའི་ཀུན་རྫོབ། བརྗོད་པ་རགས་
སྟེ།
228 -137



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
པའི་ཀུན་རྫོབ་བོ། །དོན་དམ་པའི་བདེན་པ་ལ་གསུམ་སྟེ། དོན་དམ་པ་དང་།
སྒྲུབ་ པ་དོན་དམ་པ་དང་། ཐོབ་པ་དོན་དམ་པའོ། །བདེན་པར་སྨྲ་བ་ཞེས་བྱ།
ཟབ་མོ་ཞེས་བྱ། ཡང་དག་པ་ཞེས་བྱ་སྟེ། བདེན་པ་གཉིས་པོ་སྨྲ་བའི་ངང་ཚུལ་
དང་ལྡན་པ་ཞེས་བྱ། བདེན་པ་བཞི་ནི། སྡུག་བསྔལ་གྱི་བདེན་པ་ལ་སོགས་
བཞི་སྟེ། སྡུག་བསྔལ་གྱི་བདེན་པ་དེ་ཤེས་པར་བྱ། དེའི་རྒྱུ་ཀུན་འབྱུང་གི་བདེན་
པ་དེ་སྤང་བྱར་སྟོན། ལམ་གྱི་བདེན་པ་ཉམས་སུ་བླང་བྱར་སྟོན། འགོག་པའི་
བདེན་པ་དེ་ཐོབ་བྱར་སྟོན་པས་སོ། །
ད་ནི་ལྔ་པ་སྲིད་པ་དང་ཞི་བའི་མཚན་གྱི་སྒོ་ནས་བསྟོད་པ་ནི། ཕྱིར་མི་
ལྡོག་པ་ནི་ས་བརྒྱད་པ་མི་གཡོ་བ་ལ་ལུང་བསྟན་པ་ཐོབ་པས། ཡང་དག་པའི་བྱང་
ཆུབ་ལས་ཐེག་པ་དམན་པའི་བྱང་ཆུབ་ཏུ་མི་ལྡོག་པའོ། །ཕྱིར་མི་འོང་པ་ནི་ཉན་
ཐོས་སྒོམ་པའི་ལམ་སྟེ། འདོད་པའི་ཁམས་ན་ཉོན་མོངས་པ་ཆེན་པོ་དང་། འབྲིང་
དང་། ཆུང་ངུ་གསུམ། ཆེན་པོ་ ལ་ ཡང་ཆེན་པོའི་ཆེན་པོ་ལ་སོགས་པ་གསུམ།
འབྲིང་ལ་ཡང་འབྲིང་གི་ཆེན་པོ་ལ་སོགས་གསུམ། དེ་ལྟར་ན་ཆེ་འབྲིང་དགུ་ཡོད་
པ་ལས། ཆེན་པོ་གསུམ་དང་། འབྲིང་གི་ཆེན་པོ་དང་
། འབྲིང་གི་འབྲིང་གཉིས་ཏེ་
ལྔ་སྤངས་པ་ནི་ཕྱིར་འོང་པའི་རྒྱུ་ལ་ཞུགས་པའོ། །
ལྔ་པ་དེའི་སྟེང་དུ་འབྲིང་གི་ཆུང་ངུ་དང་
། དྲུག་ཀ་སྤངས་པ་ནི་ལན་གཅིག་
ཕྱིར་འོང་བའི་འབྲས་བུ་ལ་གནས་པའོ། །དྲུག་གི་སྟེང་དུ་ཆུང་ངུའི་ཆེན་པོ་དང་ཆུང་
ངུའི་འབྲིང་གཉིས་ཏེ་བརྒྱད་སྤངས་པ་ནི་ཕྱིར་མི་འོང་བའི་རྒྱུ་ལ་ཞུགས་པའོ། །
བརྒྱད་ཀྱི་སྟེང་དུ་ཆུང་ངུའི་ཆུང་ངུ་དང་དགུ་ཀ་སྤངས་པ་ནི་ཕྱིར་མི་འོང་པའི་འབྲས་
བུ་ལ་གནས་པའོ། །
228-138



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རང་རྒྱལ་བསེ་རུའི་ཚུལ་ནི་རང་སངས་རྒྱས་ཀྱི་གང་ཟག་དབང་པོ་རབ་
བསྟན་ཏེ། དང་པོ་བཅོམ་ལྡན་འདས་ལ་སྐལ་པ་གཅིག་གི་བཞི་ཆར་ཆོས་ཉན་ཏེ།
དེ་ནས་ཚོགས་ལམ་རྒྱུད་ལ་བསྐྱེད་དེ་འཆི་བའི་དུས་སུ་སངས་རྒྱས་དང་བྱང་ཆུབ་
སེམས་དཔའ་མི་བཞུགས་པའི་ཞིང་ཁམས་ཞིག་ཏུ་སྐྱེའི་སྨོན་ལམ་བཏབ། དེ་
སངས་རྒྱས་བཞུགས་ན་སངས་རྒྱས་ ཀྱི་གཟི་བྱིན་མི་བཟོད། བྱང་ཆུབ་ སེམས་
དཔའ་བཞུགས་ན་རྩོད་པ་ལ་དགའ་བས་སྒོམ་དུ་མི་སྟེར། དེར་ཁོའི་སྨོན་ལམ་
མཐུ་བཙན་ནས། སངས་རྒྱས་དང་བྱང་ཆུབ་སེམས་དཔའ་མི་བཞུགས་པའི་ཞིང་
དུ་ཁོ་སྐྱེས་ནས། མི་གཅིག་ཤི་བའི་རོའམ་རུས་བུ་གཅིག་ལ་བརྟགས་ཏེ་འདི་ཅི་
ལས་བྱུང་སྙམ། ཤི་བ་ལས་བྱུང་སྙམ། དེ་ཅི་ལས་བྱུང་ན་ན་བ་ལས་བྱུང་
། དེ་ཅི་
ལས་བྱུང་ན་རྒས་པ་ལས་བྱུང་། དེ་སྐྱེས་པ་ལས་བྱུང་སྙམ། དེ་ལྟར་མས་ལོགས་སུ་
བསྒོམས་པས་མ་རིག་པ་ལ་ཐུག །མ་རིག་པ་ལ་བརྟགས་པས་ཐོས་པའི་ཤེས་
རབ་དང་བསྒོམས་པའི་ཤེས་རབ་ཀྱི་མཐུས་སད་ནས། མ་རིག་པ་ལ་བརྟགས་
པས་མ་རིག་པ་འགགས། དེ་ནས་འདུ་བྱེད་འགགས། དེ་ནས་རྣམ་པར་ཤེས་པ་
དང་། མིང་དང་གཟུགས་དང༌
། སྐྱེ་མཆེད་དྲུག་དང༌། རེག་པ་དང༌། ཚོར་བ་དང་
།
སྲེད་པ་དང༌། ལེན་པ་དང༌
། སྐྱེ་བ་དང་། རྒ་ཤིའི་བར་དུ་འགགས། དྲོད་རྩེ་མོ།
བཟོད་པ། འཇིག་རྟེན་ཆོས་ཀྱི་མཆོག་གི་བར་དུ་སྦྱོར་བ་རྒྱུད་ལ་སྐྱེད། དེ་ནས་
མཐོང་ལམ་རྒྱུད་ལ་སྐྱེད། དེ་ནས་བསྒོམ་ལམ་རྒྱུད་ལ་བསྐྱེད་དེ། སྡུག་བསྔལ་
ཐམས་ ཅད་ མཐར་ ཕྱིན་ནས། དགྲ་ བཅོམ་ པའི་ འབྲས་ བུ་ ཐོབ་ ནས།
བཞིན་དུ་གཅིག་པུར་གནས་ཞེས་པའོ། །
འདྲེན་པ་ཞེས་པ་ནི་རང་སངས་རྒྱས་དབང་པོ་ཐ་མ་བསྟན། དེས་ཀྱང་
བསེ་ རུ་
228 -139



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
ཚོགས་ལམ་དང་སྦྱོར་ལམ་རྒྱུད་ལ་བསྐྱེད་ནས་གོང་བཞིན་འཆི་ཀར་སྨོན་ལམ་
བཏབ་ནས། དེ་ཁོ་ན་གཅིག་པུ་སྐྱེས་ནས། དེར་ཡང་སྨོན་ལམ་མཐུ་བཙན་ནས།
སྐྱེས་ནས་ཤི་བའི་རོའམ་རུས་བུ་ལ་བརྟེན་ནས། རྟེན་འབྲེལ་བཅུ་གཉིས་ལུགས་
བཟློག་དང་། ལུགས་འབྱུང་དུ་བསྒོམས་ནས་མཐོང་ལམ་སྒོམ་ལམ་རྒྱུད་ལ་བསྐྱེད་
ནས། དེ་སྡུག་བསྔལ་ཐམས་ཅད་མཐར་ཕྱིན་ནས་དགྲ་བཅོམ་པའི་འབྲས་བུ་ཐོབ་
སྟེ། ནེ་ཙོ་ལྟར་མཁའ་ལྡིང་ནས་སྤྱོད་པའོ། །
ངེས་འབྱུང་སྣ་ཚོགས་ནི། ཉན་ཐོས་ ཀྱི་ངེས་ པར་ འབྱུང་ བ་དང་། རང་
སངས་རྒྱས་ཀྱི་ངེས་པར་འབྱུང་བ་དང༌
། ཐེག་པ་ཆེན་པོའི་ངེས་པར་འབྱུང་བའོ།
ལས་འབྱུང་བ་ནི། དེ་རྣམས་ཀྱིས་ཀྱང་ཚོགས་ཀྱི་ལམ་དང་
། སྦྱོར་བའི་ལམ་དང་
།
མཐོང་བའི་ལམ་དང་། སྒོམ་པའི་ལམ་བཞི་བགྲོད་པས་འབྲས་བུ་བྱང་ཆུབ་རྣམ་པ་
གསུམ་འབྱུང་བའི་བདག་ཉིད་ཀྱང་འཇམ་དཔལ་ཡིན་བྱ་བའོ། །འབྱུང་བ་ཆེན་པོ་
བཞི་ནི་འབྱུང་བ་སས་གཟུགས་སུ་གྲུབ་པར་བྱེད། ཆུས་སྡུད་པར་བྱེད། མེས་སྨིན་
པར་བྱེད། རླུང་གིས་བསྐྱོད་པའམ་གཡོ་འགུལ་བྱེད་དོ། །འོ་ན་ནམ་མཁས་ཀྱང་
གོ་འབྱེད་པར་བྱེད་པས་འབྱུང་བ་ལྔར་ཐལ་བྱས་པ་ལ། ནམ་མཁའ་ནི་སྤྱི་ཁྱབ་
ནས་གནས་པ་ཡིན་པས། འདིར་འབྱུང་བ་བཞི་ཞེས་སོ། །དེ་ནི་རྒྱ་ཆེ་བ་ཡིན་ལ།
དེ་རྣམས་དོན་སྟོང་པ་ཉིད་ལས་མ་འདས་པས་རྒྱུད་གཅིག་པ་ནི་ཟབ་པའོ། །ཟབ་
པ་དང་རྒྱ་ཆེ་བ་དབྱེར་མེད་པའི་ངོ་བོ་ཡང་འཇམ་དཔལ་ལོ། །
ད་ནི་དྲུག་པ་སྤང་བྱ་སྤངས་པའི་མཚན་གྱི་སྒོ་ནས་བསྟོད་པ་ནི། དགེ་སློང་
ནི་བཞི་སྟེ། མིང་གི་དགེ་སློང་དང་
། བཏག་པའི་དགེ་སློང་དང༌། སློང་བའི་དགེ་
སློང་དང་། དོན་དམ་པའི་དགེ་སློང་ངོ༌
། །དེ་ཡང་མིང་གི་དགེ་སློང་ནི། སོ་སོའི་སྐྱེ་
228 -140



འཇམ་དཔལ་གྱི་མཚན་ཡ
ན་ཡང་དག་པར་བརྗོད་པའི་འགྲེལ་པ་
བོ་རྣམས་ལ་ དགེ་སློང་ཞེས་འབོད་ པའོ། །བཏགས་པ་ནི་མཁན་པོ་དང་སློབ་
དཔོན་གྱི་གམ་དུ་གསོལ་བ་དང་བཞིའི་ལས་ཀྱིས་བསླབ་པ་བྱིན་ཅིང་བསླབ་པའི་
ངོ་བོ་ཞིག་བླངས་ནས་ཕྱིས་བསླབ་པ་མི་བསྲུང་བའོ། །སློབ་པ་ནི་མཁན་པོ་དང་
སློབ་དཔོན་གྱི་གམ་དུ་གསོལ་བ་དང་བཞིའི་ལས་ཀྱིས་ལམ་དང་བསླབ་པ་བྱིན་
ནས་འདུལ་ཁྲིམས་ཇི་ལྟ་བ་བཞིན་དུ་བསྲུང་བའོ།
འདིར་ནི་དོན་དམ་པའི་དགེ་སློང་སྟེ། ཉོན་མོངས་པ་ཐམས་ཅད་ཀྱིས་མ་
གོས་པའོ། །དགྲ་བཅོམ་པ་ནི་ཉོན་མོངས་པའི་དགྲ་བཅོམ་པ་དང་
། འཁོར་བར་
ཕྱིར་མི་ལྡོག་པ་དགྲ་བཅོམ་པའམ། རང་བཞིན་གྱི་དོན་མ་ལུས་པར་ཤེས་པ་དགྲ་
བཅོམ་པའམ། གདུལ་བྱ་རྣམས་ལ་ཇི་ལྟ་བ་བཞིན་ཆོས་སྟོན་པས་དགྲ་བཅོམ་
པའམ། དཀོན་མཆོག་གསུམ་དུ་འོས་པས་དགྲ་བཅོམ་པའམ། འཇིག་རྟེན་པའི་
ལྷ་ཚངས་པ་ལ་སོགས་པས་མཆོད་པར་འོས་པས་ན་དགྲ་བཅོམ་པ་ཞེས་བྱའོ། །
ཟག་པ་ལ་གསུམ་སྟེ། ཟག་པ་སྤང་བྱ་མི་མཐུན་པའི་ཕྱོགས་དང་
། ཟག་པ་
གཉེན་པོའི་ཕྱོགས་དང་
། ཟག་པ་སྤངས་པའི་འབྲས་བུའོ། །དང་པོ་ལ་བཞི་སྟེ།
ཟག་ པའི་ཉེས་དམིགས་ དང་། ཟག་ པའི་ མཚན་ ཉིད་ དང་། ཟག་པའི་རྒྱུ་དང་
།
ཟག་པ་དངོས་སོ། །
དེ་ལ་ཟག་པའི་ཉེས་དམིགས་ནི། ཟག་པ་ནི་ཉོན་མོངས་པ་ཡིན་ལ། དེའི་
ཉེས་དམིགས་ནི། ཉོན་མོངས་པ་དེ་རུལ་བ་བཞིན་དུ་སྐྱེ་མཆེད་ཀྱི་བུ་ག་དྲུག་ནས་
ཟག་པའི་ཕྱིར་རོ། །ཟག་པའི་མཚན་ཉིད་ནི་ཟག་པ་ཞེས་བྱ་སྟེ་ཉོན་མོངས་པའོ། །
ཟག་པའི་རྒྱུ་ནི་དེ་ལས་ཀྱང་འདོད་པའི་ཟག་པ་ནི། འདོད་པའི་ཡོན་ཏན་
ལྔ་ལ་བརྟེན་ནས་གཙོ་བོར་སྐྱེ་བའོ། །སྲིད་པའི་ཟག་པའི་རྒྱུ་ནི། མ་རིག་པ་ལ་
228 -141



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
བརྟེན་ནས་སྐྱེ་སྟེ། དེ་ལ་ལྷན་ཅིག་སྐྱེས་པའི་མ་རིག་པ་དང༌། ཀུན་ཏུ་བརྟགས་
པའི་མ་རིག་པ་དང་གཉིས་ཀྱིས་བསྐྱེད་པའོ། །མ་རིག་པའི་ཟག་པའི་རྒྱུ་ནི་མ་
རིག་པ་སྟེ་དེ་ཁོ་ན་ཉིད་ལ་རྨོངས་པའི་མ་རིག་པ་དང་། ཟག་བཅས་ཀྱི་མ་རིག་པ་
གཅིག་གིས་ཕྱིས་བསྐྱེད་པ་ཡིན་ནོ། །ལྟ་བའི་ཟག་པའི་རྒྱུ་ནི་སྔོན་གྱི་མཐར་རྟོག་
པའི་ལྟ་བ་བཅོ་བརྒྱད། ཕྱི་མའི་མཐར་རྟོག་པའི་ལྟ་བ་བཞི་བཞི་སྟེ། དེ་ལྟར་ལྟ་བ་
དྲུག་ཅུ་རྩ་གཉིས་སོ། །ཟག་པ་དངོས་ནི། འདོད་པའི་ཟག་པ་རྫས་ཉི་ཤུ་རྩ་དགུ།
སྲིད་པའི་ཟག་པ་ལ་རྫས་ཉི་ཤུ་རྩ་བརྒྱད། ལྟ་བའི་ཟག་པ་ལ་རྫས་སོ་དྲུག །མ་
རིག་པའི་ཟག་པ་ལ་རྫ་ས་བཅོ་ལྔའོ། །
ཟག་པའི་གཉེན་པོའི་ཕྱོགས་ལ་གཉིས་ཏེ། ཐེག་པ་ཆེན་པོའི་ལུགས་ཀྱིས་
ཟག་པ་ཟད་པ་དང་། ཐེག་པ་ཆུང་ངུའི་ཟག་པ་ཟད་པའི་ ལུགས་སོ། །དང་པོ་ལ་
གཉིས་ཏེ། ཟག་པ་མེད་པའི་ཕུང་པོ་ལྔ་རྣམ་པར་གཞག་པའི་སྒོ་ནས་ཟག་པ་ཟད་
པ་དང་། ས་མཚམས་རྣམ་པར་གཞག་པའི་སྒོ་ནས་ཟག་པ་ཟད་པའོ། །
ཟག་པ་མེད་པའི་ཕུང་པོ་ལྔ་རྣམ་པར་གཞག་པའི་སྒོ་ནས་ཟག་པ་ཟད་པ་
ནི། ཚུལ་ཁྲིམས་དང་ཏིང་ངེ་འཛིན་གྱི་ཕུང་པོས་འདོད་པའི་ཟག་པ་ཟད་པ་དང་།
ཤེས་རབ་ཀྱི་ཕུང་པོས་ལྟ་བའི་ཟག་པ་ཟད་པ་དང་། རྣམ་པར་གྲོལ་པའི་ཕུང་པོས་
སྲིད་པའི་ཟག་པ་ཟད་པ་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོས་
ནི་མ་རིག་པའི་ཟག་པ་ཟད་དོ། །
ས་མཚམས་རྣམ་པར་གཞག་པའི་སྒོ་ནས་ཟག་པ་ཟད་པ་ནི། ས་དང་པོ་
དང་གཉིས་པ་རྟོགས་པས་བདག་འཛིན་གྱི་ལྟ་བ་སྤངས་པས་ལྟ་བའི་ཟག་པ་ཟད།
ས་བརྒྱད་པ་དང་ས་གསུམ་པས་འདོད་པའི་ཟག་པ་ཟད། ས་བཞི་པ་དང་
། ས་ལྔ་
228 བདག 42



འཇམ་དཔལ་གྱི་མཚན་ཡང་ད་
པང་དག་པར་བརྗོད་པའི་འགྲེལ་པ།
པ་དང་། ས་དྲུག་པ་གསུམ་གྱིས་མ་རིག་པའི་ཟག་པ་ཟད། མཐར་ཕྱིན་པའི་ལམ་
གྱིས་གནས་སྐབས་ཀྱི་སྤངས་པ་དང་ཡེ་ཤེས་ཕུན་སུམ་ཚོགས་པ་གཉིས་ཟུང་དུ་
འབྲེལ་པས་སྲིད་པའི་ཟག་པ་ཟད་དོ། །
ཐེག་པ་ཆུང་ངུའི་ཟག་པ་ཟད་ལུགས་ནི་གཉིས་ཏེ། དགྲ་བཅོམ་པ་སོ་སོར་
རྟོག་པའི་ཤེས་རབ་ཀྱི་ཟག་པ་ཟད་ལུགས་དང༌
། བདེན་པ་བཞིའི་སྒོ་ནས་ཟག་པ
ཟད་ལུགས་སོ། །དགྲ་བཅོམ་པ་སོ་སོར་རྟོག་པ་ཤེས་རབ་ཀྱི་ཟག་པ་ཟད་པ་ ་ནི།
དགྲ་བཅོམ་པའི་སོ་སོར་རྟོག་པའི་ཤེས་རབ་ཀྱིས་ཉོན་མོངས་པའི་སྲིད་པ་ཉེས་
དམིགས་སུ་ཡོངས་སུ་ཤེས་པ་དང་། འདུ་བྱེད་ཀྱི་ཟག་པ་དང་བཅས་པའི་ལས་
ཡོངས་སུ་ཤེས་པར་འདོད་པའི་ཟག་པ་ཟད་དོ། །མ་རིག་པའི་རྐྱེན་གྱིས་འདུ་བྱེད་
ལ་སོགས་པ་ཡོངས་སུ་ཤེས་པས་མ་རིག་པའི་ཟག་པ་ཟད། ཕུང་པོ་ལྔ་ལ་མི་
གཙང་པའི་རྫས་སུམ་ཅུ་རྩ་དྲུག་གིས་གང་བའམ། ཡང་ན་མི་རྟག་པ་ལ་སོགས་
པས་སྲིད་པའི་ཟག་པ་ཟད། སྡུག་བསྔལ་གྱི་བདེན་པ་ཡོངས་སུ་ཤེས་པས་ལྟ་བའི་
ཟག་པ་ཟད་དོ། །
བདེན་པ་བཞིའི་ཟག་པ་ཟད་པ་ནི། སྡུག་བསྔལ་གྱི་བདེན་པ་ཤེས་པས་ལྟ་
བའི་ཟག་པ་ཟད། སྡུག་སྔལ་གྱི་བདེན་པ་དང་ཀུན་འབྱུང་གི་བདེན་པ་སྤངས་པས་
འདོད་པའི་ཟག་པ་ཟད། འགོག་པའི་བདེན་པ་སྔོན་དུ་བྱས་པས་སྲིད་པའི་ཟག་པ་
ཟད། ལམ་གྱི་བདེན་པ་བསྒོམས་པས་མ་རིག་པའི་ཟག་པ་ཟད་དོ། །
ཟག་པ་སྤངས་པའི་འབྲས་བུ་ནི། འདོད་པའི་ཟག་པ་ཟད་པས་ལྷའི་བུའི་
བདུད་བཅོམ། སྲིད་པའི་ཟག་པ་ཟད་པས་འཆི་བདག་གི་བདུད་བཅོམ། མ་རིག་
པའི་ཟག་པ་ཟད་པས་ཉོན་མོངས་པའི་བདུད་བཅོམ། ལྟ་བའི་ཟག་པ་ཟད་པས་
128 143



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
ཕུང་པོའི་བདུད་བཅོམ། དེ་ལྟ་བུའི་ཟག་པ་ཟད་པའི་བདག་ཉིད་དེ་རྗེ་བཙུན་ཞེས་
བསྟོད་དོ། །འདོད་ཆགས་བྲལ་བ་ནི་ཉན་ཐོས་ཀྱི་མཐོང་སྤང་ཕྲ་རྒྱས་བརྒྱད་ཅུ་རྩ་
བརྒྱད་དོ། །དེ་ ཡང་ སྡུག་བསྔལ་གྱི་བདེན་པས་ཁམས་གསུམ་དུ་ ཕྲ་རྒྱས་ཉེར་
བརྒྱད་ཡོད། ཀུན་འབྱུང་དང་འགོག་པ་གཉིས་ཀྱིས་ཁམས་གསུམ་དུ་ཕྲ་རྒྱས་བཅུ་
དགུ་ སྟེ་ སོ་བརྒྱད་ ཡོད། ལམ་ གྱི་ བདེན་ པས་ ཕྲ་རྒྱས་ ཉེར་ གཉིས་ ཡོད། སྤྱིར་
ཁམས་གསུམ་དུ་ཕྲ་རྒྱས་ཉེར་གཉིས་ཡོད། དེ་ལྟར་ན་ཕྲ་རྒྱས་བརྒྱད་ཅུ་རྩ་བརྒྱད་
དོ། །དེའི་སྟེང་དུ་སྒོམ་སྤང་གི་ཕྲ་རྒྱས་བཅུ་ཡོད་དེ། འདོད་པའི་ཁམས་སུ་འདོད་
ཆགས་དང་
། ཁོང་ཁྲོ་དང་
། ང་རྒྱལ་དང་། མ་རིག་པ་དང་བཞི་ཡོད་དོ། །ཐེ་ཚོམ་
ནི་སྒོམ་ལམ་ལ་མེད་པ་ཡིན་ནོ། །
ཁམས་གོང་མ་གཉིས་སུ་འདོད་ཆགས་དང་
། ང་རྒྱལ་དང་། མ་རིག་པ་
དང་གསུམ་ཡོད་ སྟེ། ཁོང་ཁྲོ་ནི་ཁམས་གོང་མ་ན་མེད་དོ། །ཞི་གནས་ཀྱི་རྒྱུད་
བརླན་པ་ཡིན་པ་དང་། ཁ་ནང་དུ་བལྟས་པ་དང་། དཀར་པོའི་ཆོས་མ་ལུས་ཤིང་
ང་དུ་གནས་པ་ཡིན་པས་མེད་པའོ། །དེ་ལྟར་ན་འདོད་པའི་ཁམས་སུ་ཕྲ་རྒྱས་
བཞི། ཁམས་གོང་མ་གཉིས་སུ་གསུམ་གསུམ་དྲུག་སྟེ་ཕྲ་རྒྱས་བཅུ་ཐམ་པའོ། །དེ་
ལྟར་མཐོང་སྤང་གི་བརྒྱད་ཅུ་རྩ་བརྒྱད་དང་
། སྒོམ་སྤང་གི་བཅུ་བསྣན་པས་ ཕྲ་
རྒྱས་དགུ་བཅུ་རྩ་བརྒྱད་སྤངས་པས་དགྲ་བཅོམ་པའི་འབྲས་བུ་ཐོབ་པ་ཡང་འཇམ་
དཔལ་ཡིན་བྱའོ། །དེ་ཉིད་ཀྱི་ཕྱིར་ན་དབང་པོ་ཐུལ་ནི་འདོད་པའི་ཡོན་ཏན་ལྔའི་
སྤྱོད་ཡུལ་ཐམས་ཅད་ཟིལ་གྱིས་མི་གནོན་པའི་ཕྱིར་རོ། །
ད་ནི་བདུན་པ་ལུས་ངག་ཡིད་གསུམ་གྱི་སྐྱོན་སྤངས་པའི་མཚན་གྱི་སྒོ་ནས་
བསྟོད་པ་ནི། བདེ་བ་རྙེད་པ་ནི་ལུས་ཀྱི་སྒོ་ནས་མི་དགེ་བ་སྲོག་གཅོད་པ་དང་
། མ་
228144



འཇམ་དཔལ་གྱི་མཚན་ཡང་དག་པར་
ང་དག་པར་བརྗོད་པའི་འགྲེལ་པ།
བྱིན་པར་ལེན་པ་དང་། མི་ཚངས་པར་སྤྱོད་པ་སྤངས་པས་ལུས་ཟག་པ་མེད་པའི་
བདེ་བ་རྙེད་པ་ཞེས་བྱའོ། །འཇིགས་མེད་ཐོབ་པ་ནི། ངག་གི་མི་དགེ་བ་བརྫུན་དུ་
སྨྲ་བ་དང་། ཚིག་ཕྲ་མ་དང་ཚིག་འཁྱལ་པ་དང་། ཚིག་རྩུབ་མོ་སྤངས་པས་ངག་
འཇིགས་པ་མེད་པ་ཐོབ་པ་ནི། གཞན་གྱིས་དྲིས་པའི་ལན་ཐེབས་པའོ། །བསིལ་
བར་འགྱུར་པ་ནི་ཡིད་ཀྱིས་མི་དགེ་བ་མནབ་སེམས་དང་། གནོད་སེམས་དང་
།
ལོག་པར་ལྟ་བ་སྤངས་པས་ཡིད་ཟག་པ་མེད་པའི་བདེ་བ་དང་ལྡན་པས་བསིལ་
བར་གྱུར་ཞེས་བྱའོ། །རྙོག་པ་མེད་པའི་ནི་མཇུག་བསྡུས་པ་སྟེ། དེ་ལྟར་ན་ལུས་ཀྱི་
རྙོག་པ་དང༌། ངག་གི་རྙོག་པ་དང་། སེམས་ཀྱི་རྙོག་པ་མེད་པ་དེ་ཡང་འཇམ་
དཔལ་ཡིན་ཞེས་བྱའོ། །
ད་ནི་དེ་བཞིན་གཤེགས་པའི་རིགས་ཀྱི་རིན་པོ་ཆེའི་རིགས་ལ་ཆོས་རྣམ་
པ་བཞི་ཡོད་པ་ལས། དང་པོ་བསླབ་པ་གསུམ་ལམ་དང་འབྲས་བུ་དང་བཅས་
པའི་མཚན་གྱི་སྒོ་ནས་བསྟོད་པ་ནི། རིག་ པ་ཞེས་པ་ལྷག་པ་ཤེས་རབ་ཀྱི་བསླབ་
པའི་ལྟ་བ་བསྟན། རྐང་པས་ནི་ལྷག་པ་ཏིང་ངེ་འཛིན་དང་
། ལྷག་པ་ཚུལ་ཁྲིམས་
བསྟན། བདེ་གཤེགས་ནི་བསླབ་པ་གསུམ་གྱི་འབྲས་བུར་བསྟན། འཇིགས་རྟེན་
རིག་པའི་མཆོག་གིས་ནི་འཕྲིན་ལས་བསྟན། བདག་གིར་མི་འཛིན་ཞེས་པའི་ཚིག་
གསུམ་གྱིས་རིག་པ་ཞེས་པ་ལྷག་པ་ཤེས་རབ་ཀྱི་བསླབ་པ་རྒྱས་པར་བཤད། བྱ་
བ་བྱས་པ་ཞེས་པའི་ཚིག་གཉིས་ཀྱིས་བསླབ་པ་གསུམ་གྱི་ཕན་ཡོན་བསྟན། ཤེས་
རབ་ཞེས་པའི་ཚིག་གཅིག་གིས་མཇུག་བསྡུ་ཞིང་གདམས་པ་བསྟན་པའོ། །དེ་
ལྟར་བསྡུས་པའི་དོན་བསྟན་ནས།
ད་ནི་ཚིག་གི་དོན་དུ་བསྟན་པ་ནི། རིག་པ་ཞེས་པའི་ཚིག་འདིས་བོད་ཀྱི་
228 -145



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
ཇོ་བོ་བཀའ་གདམས་པ་ལ་གནོད་དེ། བཀའ་གདམས་པ་ན་རེ་སངས་རྒྱས་པར་
བྱེད་པ་ལ་ཕྱིན་ཅི་མ་ལོག་པར་སྤྱད་པས་ཆོག །ལྟ་བ་མི་དགོས་ལྟ་བ་ཕྱིས་ལྷས་
སྟོན་ཟེར་ཏེ། བཀའ་གདམས་པ་ཡང་སངས་མི་རྒྱ། དཔེར་ན་བསམ་ཡས་སུ་འགྲོ་
བར་བྱེད་པ་ལ་མིག་མེད་ན་མི་ཕྱིན་པ་བཞིན་ནོ། །
རྐང་པ་ནི་བོད་ཀྱི་ཇོ་བོ་རྫོགས་ཆེན་པ་ལ་གནོད་དེ། རྫོགས་ཆེན་པ་ན་རེ་
ལྟ་བས་ཆོག་ལམ་མི་དགོས་ཟེར་ཏེ་དེས་ཀྱང་སངས་མི་རྒྱ། དཔེར་ན་བསམ་ཡས་
སུ་འགྲོ་བ་ལ་མིག་བདེ་ཡང་རྐང་པ་མེད་པར་བསམ་ཡས་ཡོད་དེ་བྱས་པས་མི་
ཕྱིན། འོ་ན་བསམ་ཡས་སུ་འགྲོ་བ་ལ་ཅི་དགོས་ན་མིག་དང་རྐང་པ་གཉིས་ཀ་
དགོས་པ་བཞིན་དུ། འདིར་ལྷག་པ་ཤེས་རབ་ཀྱི་བསླབ་པ་མིག་དང་འདྲ་བ་དེ་
དགོས། ལྷག་པ་ཏིང་ངེ་འཛིན་གྱི་བསླབ་པ་སྔགས་ཀྱི་བསྐྱེད་རྫོགས་གཉིས་རྐང་
པ་གཡས་པ་དང་འདྲ་བ་ཞིག་དགོས། ལྷག་པ་ཚུལ་ཁྲིམས་ཀྱི་བསླབ་པ་དམ་ཚིག་
དང་སྡོམ་པ་ལ་གནས་པ་རྐང་པ་གཡོན་པ་དང་འདྲ་བ་ཞིག་དགོས་པ་ཡིན། དེ་
རྣམས་དང་ལྡན་པས་འབྲས་བུ་བདེ་གཤེགས་ནི་སྒྲིབ་པ་གཉིས་དག་ཅིང་ཁམས་
གསུམ་འཁོར་བར་ཕྱིར་མི་ལྡོག་པ་སྟེ། དཔེར་ན་རིམས་ནད་ལེགས་པར་བྱང་བ་
བཞིན་ནོ། །མ་ལུས་པར་གཤེགས་པས་ན་བདེ་གཤེགས་སོ། །དཔེར་ན་བུམ་པ་
ཡོངས་སུ་གང་བ་བཞིན་ནོ། །བདེ་ གཤེགས་དེའི་ ཕྲིན་ལས་ནི། འཇིག་རྟེན་ནི་
གདུལ་བྱའོ། །རིག་པ་ནི་དེའི་བསམ་པ་དང་བསྟུན་པའི་ཆོས་འཆད་བཞིན་པའོ། །
དེ་ཉིད་ཀྱི་ཕྱིར་ན་མ་ྗལ་མཆོག་གོ །
ལྟ་བའི་རྒྱས་བཤད་ནི། ཉན་ཐོས་ཀྱི་ལྟ་བ་གང་ཟག་ལ་བདག་མེད་པར་
རྟོགས་ནས། ཆོས་ཀྱི་བདག་གཟུང་བའི་ཡུལ་དང་
། འཛིན་པའི་ཤེས་པ་གཉིས་ཏེ།
228 -146



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གཟུང་འཛིན་ཐ་དད་དུ་འདོད་པ་དེ་གཟུང་བའི་ཡུལ་གཅིག་དང་དུ་བྲལ་གྱིས་
བཀག་པ་ནི་བདག་གིར་མི་འཛིན་ཞེས་པའོ། །རང་སངས་རྒྱས་ཆོས་ཀྱི་ཕྱོགས་
གཅིག་ལ་བདག་མེད་པར་རྟོགས་ནས་འཛིན་པའི་སེམས་ལ་བདག་ཏུ་འཛིན་པ་
བཀག་པ་ནི། ངར་མི་འཛིན་ཞེས་བྱའོ། །དེ་ལྟར་ན་ལྟ་བ་དེ་གཉིས་ཀ་བཀག་ནས་
བདེན་པ་གཉིས་ཀྱི་ཚུལ་ལ་གནས་ཏེ། ཟབ་པ་དང་རྒྱ་ཆེ་བ་གཉིས་མེད་དུ་སྒྲུབ་པ་
ཡིན་ནོ། །འཁོར་བ་ནི་ཉེར་ལེན་གྱི་ཕུང་པོ་ལྔའོ། །
དེའི་ངེས་ཚིག་ནི་ལས་དང་ཉོན་མོངས་པས་སྦྲེལ་ཅིང་འཁྲིལ་བས་འཁོར་
བ་སྟེ། ཀུན་རྫོབ་ཏུ་མཉྫདེའི་ངོ་བོར་གནས་པའོ། །ཕ་རོལ་ནི་མྱ་ངན་ལས་འདས་
པ་སྟེ། དངོས་པོ་མེད་པའི་ངོ་བོ་ཉིད་ཀྱི་མཐའ་ལས་འདས་པའོ། །མཐར་སོན་པ་
ནི་འཁོར་བ་སྤངས་པའི་ཕ་རོལ་ན་མྱ་ངན་ལས་འདས་པ་མི་རྙེད། མྱ་ངན་ལས་
འདས་པའི་ཕ་རོལ་ནས་འཁོར་བ་མི་སྙེད། དེ་གཉིས་དབྱེར་མེད་དུ་གནས་པའོ། །
དེ་ལྟར་ཡང་དབུ་མ་ལས། མྱ་ངན་འདས་པའི་མཐའི་མ་གང་། །འཁོར་བའི་མཐའ་
ཡང་དེ་ཉིད་དོ། །དེ་གཉིས་བྱེ་བྲག་གང་གིས་ཀྱང་
། །ཤིན་ཏུ་ཕྲ་བ་ཡོད་མེད་དེ། །
ཞེས་སོ། །
བསླབ་པ་གསུམ་གྱི་ཕན་ཡོན་ནི། བྱ་བ་བྱས་པ་སྟེ། གདོན་མི་ཟ་བར་
བསླབ་པ་གསུམ་པོ་འདིས་བྱ་དགོས་པའོ། །དེར་མཉམ་པར་ གནས་ པ་ནི་མི་
གནས་པའི་མྱ་ངན་ལས་འདས་པའོ། །མཉམ་པ་དེ་གང་ཞེ་ན། ཡེ་ཤེས་འབའ་
ཞིག་སྟེ། དྲི་མའམ་ཟག་པ་མེད་པ་འབའ་ཞིག་གོ །ལས་བྱུང་བ་ནི་དེ་ལས་བྱུང་
ཞིང་སྐྱེས་པའོ། །
མཇུག་བསྡུས་ཤིང་གདམས་པ་ནི་ཤེས་རབ་སྟེ། ཆོས་ཐམས་ཅད་
ཐམས་ཅད་སྤྱི་དང་
228 --147



མེས་པོའི་ཤུལ་བཞག་ལས། རྟོག་སློབ་བརྒྱུད་དང་བཅས་པའི་གསུང་འབུམ། ༼༧༽
རང་གི་མཚན་ཉིད་རྣམ་པར་འབྱེད་པའོ། །མཚོན་ནི་མཚོན་གྱིས་ཀྱང་དངོས་པོ་
གཅོད་ཅིང་གཡུལ་ངོ་འབྱེད་དང་འདྲ་བར་འདིར་ཤེས་རབ་དེས་ཉོན་མོངས་པའི་
རྣམ་རྟོག་གཅོད་པ་དང་། སྤང་བྱ་གཉེན་པོའི་ཡེ་ཤེས་གཉིས་འབྱེད་པའོ། །
ད་ནི་གཉིས་པ་བཤད་པར་བྱ་བའི་ཆོས་ཕུན་སུམ་ཚོགས་པ་མཚན་གྱི་སྒོ་
ནས་བསྟོད་པ་ནི། དམ་ཆོས་ཞེས་པ་ལ་སོགས་པ་སྟེ། དེ་ལ་ཡང་དམ་ཆོས་ཀྱི་དབྱེ་
བ་དང་། ངེས་ཚིག་དང་
། ཡིད་དང་ཆོས་ཀྱི་ལམ་བསྟན་པའོ། །ཆོས་ཀྱི་དབྱེ་བ་ལ་
གཉིས་ཏེ། མཆོག་གི་ཆོས་དང་ཡོན་ཏན་གྱི་ཆོས་སོ། །ཆོས་རྒྱལ་ཞེས་པས་མཆོག་
གི་ཆོ
་ཆོས་བསྟན། དམ་ཆོས་ཞེས་པ་དང་། ཆོས་ཀྱི་དབང་ཕྱུག་ཆོས་ཀྱི་རྒྱལ་ཞེས་
པས་ཡོན་ཏན་གྱི་ཆོས་བསྟན། ཡང་དམ་ཆོས་ཞེས་པས་ཆོས་ཀྱི་ངེས་ཚིག་བསྟན།
གསལ་བ་ཞེས་པའི་ཚིག་ཕྱེད་དང་གཉིས་ཀྱིས་ལས་བསྟན། ལེགས་པའི་ལམ་
ཞེས་པས་དམ་ཆོས་ཀྱི་ལམ་བསྟན་པའོ། །
ཡོན་ཏན་གྱི་ཆོས་ལ་གཉིས་ཏེ། འཇིག་རྟེན་པའི་ཆོས་དང་
། འཇིག་རྟེན་
ལས་འདས་པའི་ཆོས་སོ། །ཆོས་ཀྱི་དབང་ཕྱུག་ཞེས་པས་འཇིག་རྟེན་པའི་ཆོས་
བསྟན། དམ་ཆོས་དང་ཆོས་ཀྱི་རྒྱལ་གྱིས་འཇིག་རྟེན་ལས་འདས་པའི་ཆོས་བསྟན།
དེ་ལ་རྒྱས་པ་དང་བསྡུས་པ་གཉིས་ཏེ། དེ་ཡང་དམ་ཆོས་ཀྱི་རྒྱས་པ་གསུངས་རབ་
ཡན་ལག་བཅུ་གཉིས་བསྟན། ཆོས་རྒྱལ་ གྱིས་མདོ་སྡེ་བཅུ་གཉིས་ པོ་ཐེག་
གསུམ་དུ་བསྡུས་ནས་བསྟན་པའོ། །
དེ་ལྟར་བསྡུས་པའི་དོན་བྱས་ནས་ཚིག་གི་དོན་ནི། དམ་པ་ཞེས་པ་སངས་
རྒྱས་དང་བྱང་ཆུབ་སེམས་དཔའ་རྣམས་སོ། །དེའི་ཆོས་ཡིན་པས་ན་དམ་ཆོས་ཏེ་
ངེས་ཚིག་གོ །དམ་ཆོས་ནི་མདོ་སྡེ་དང་ཚིགས་སུ་བཅད་པའི་སྡེ་ལ་སོགས་པ་
228 --148



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གསུང་རབས་ཡན་ལག་བཅུ་གཉིས་སྟོན་པ་ཡང་མ་ྗཡིན་ནོ། །ཆོས་རྒྱལ་ནི་ཆོས་
ཀྱི་རང་བཞིན་ཚིག་གི་ངང་བརྗོད་དུ་མེད་པའོ། །དེ་ལྟར་ཡང་ཤེས་རབ་སུམ་བརྒྱ་
པ་ལས། སངས་རྒྱས་མཐོང་བར་བྱ་ཞེས་པ་ལ་སོགས་པའོ། །
ཆོས་ཀྱི་ལས་ནི་གསལ་བར་ལྡན་ཏེ། ཕྱིའི་མུན་པ་གསལ་བར་གླིང་བར་
ལ་སོགས་པ་དང་
། ནང་གི་མུན་པ་མ་རིག་པ་ཐམས་ཅད་སེལ་བའོ། །འཇིག་རྟེན་
གསུམ་ནི་ གདུལ་ བྱ་ ཁམས་ གསུམ་ གྱི་ སེམས་ཅན་ནོ། །མི་ཤེས་ པའི་མུན་ པ་
ཐིབས་པ་རྣམས་གང་ལ་གང་འདུལ་དུ་ཆོས་སྣང་བ་སྟོན་པར་བྱེད་པའི་ཕྱིར། དེ་
ཉིད་ཀྱི་ཕྱིར་མཎྜལ་མཆོག་གོ །
འཇིག་རྟེན་པའི་ཆོས་ནི་ཆོས་ཀྱི་དབང་ཕྱུག་སྟེ། དགེ་བ་བཅུའི་ལས་ཀྱི་
ལམ་རྣམས་ཀྱིས་མཆོག་རྣམས་ལ་དབང་བྱེད་པའོ། །དེ་ལྟར་ཡང་དབུ་མ་ལས།
མི་དགེ་བཅུ་ལ་མི་འཇུག་ཅིང་ཞེས་པ་ལ་སོགས་པའོ། །ཆོས་ཀྱི་རྒྱལ་ནི་ཐེག་པ་
གཉིས་ཀྱིས་བསྡུས་པའི་ཆོས་བསྟན་པ་ཡང་འཇམ་དཔལ་ལོ། །
ལེགས་པའི་ལམ་ནི་འཇིག་རྟེན་པའི་ལམ་ཆོས་དགེ་བ་བཅུ་སྟོན་པ་དང་
།
འཇིག་རྟེན་ལས་འདས་པའི་ཆགས་པ་དང་བྲལ་བའི་ལམ་ཉན་ཐོས་དང་རང་
སངས་ རྒྱས་ ཀྱི་ ཐེག་ པའི་ ལམ་ སྟོན་ པའོ། །ཆགས་ པ་ དང་ བཅས་ པའི་ འདོད་
ཆགས་བཞིའི་སྒོ་ནས་རྒྱུད་སྡེ་བཞིའི་ལམ་སྟོན་པ་ཡང་འཇམ་དཔལ་ལོ། །
ད་ནི་གསུམ་པ་རང་བཞིན་གསུམ་གྱི་མཚན་གྱི་སྒོ་ནས་བསྟོད་པ་ནི། དོན་
གྲུབ་ཞེས་པ་ལ་སོགས་པས་སྟོན་ཏེ། དེ་ཡང་དོན་གྲུབ་ནི་ཕྱིའི་ཡུལ་གྱི་དོན་དང་
དེར་འཛིན་གྱི་ཤེས་པ་གཉིས་མེད་དང་རྣམ་རྟོག་གིས་སྒྲོ་བཏགས་སུ་གྲུབ་པ་ཀུན་
བཏགས་སོ། །བསམ་པ་ནི་གཞན་དབང་རྫས་སུ་གྲུབ་པ་སྟེ། དེ་ལ་བསམ་པ་ནི་
228-149



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧
རྣམ་པར་རྟོག་པའི་ཤེས་པ་སྟེ། གཞན་དབང་གིས་ངོ་བོ་ཉིད་དོ། །ངེས་ཚིག་ནི་རྒྱུ་
དང་རྐྱེན་ཀྱིས་གཞན་དབང་ཞེས་བྱ་སྟེ་སྐྱེ་བས་སོ། །
གཞན་དབང་གི་མཚན་ཉིད་ནི། དགེ་བ་དང་མི་དགེ་བ་དང་མི་ གཡོ་
བའི་ལས་ཀྱིས་ཁམས་གསུམ་དུ་སྐྱེ་བའི་ལས་བྱེད་པའོ། །ཀུན་ཏུ་རྟོག་པ་ནི་
ཡོངས་སུ་གྲུབ་པའི་ངོ་བོ་ཉིད་དེ། སྟོང་གཞི་གཞན་དབང་དེ་ལ་སྟོང་རྒྱུ་ཀུན་གྱིས་
གཞན་དབང་གཉིས་ཀྱི་དུས་ཐམས་ཅད་དུ་སྟོང་པས་ན་ཀུན་ཏུ་རྟོག་པ་ཐམས་ཅད་
སྤངས་ཞེས་བྱའོ། །རྣམ་པར་མི་རྟོག་པ་ནི་ཕྱིན་ཅི་མ་ལོག་པའི་ཡོངས་སུ་གྲུབ་པ་
དང་། འགྱུར་བ་མེད་པའི་ཡོངས་སུ་གྲུབ་གཉིས་ཡོད་པ་ལས། འདིར་ཕྱིན་ཅི་མ་
ལོག་པའི་ཡོངས་སུ་གྲུབ་པ་སྟེ། དེ་ལ་རྣམ་པར་རྟོག་པ་མེད་པ་ཡང་འཇམ་དཔལ་
ལོ། །
དབྱིངས་ནི་འགྱུར་བ་མེད་པའི་ཡོངས་སུ་གྲུབ་པ་སྟེ། དེ་ལ་དཀར་པོའི་
ཆོས་ཐམས་ཅད་ཀྱི་འབྱུང་ས་ཡིན་པས་སོ། །མི་ཟད་པ་ནི་ཡོངས་སུ་གྲུབ་པ་དེ་ལ་
རྣམ་རྟོག་གང་གིས་ཀྱང་ཡོངས་སུ་མི་ཟད་པའོ། །ཆོས་དབྱིངས་ནི་འགྱུར་བ་མེད་
པ་ཡོངས་སུ་གྲུབ་པ་དེ་ཉིད་ལ་འཕགས་པའི་ཆོས་ཐམས་ཅད་ཀྱི་བསྐྱེད་པའི་རྒྱུ་
ཡིན་པའི་ཕྱིར་རོ། །དམ་པ་ནི་མུ་སྟེགས་པ་དང་ཉན་ཐོས་དང་
། རང་སངས་རྒྱས་
ཀྱི་སྟོང་ པ་ཉིད་ལས་ཁྱད་པར་དུ་བྱས་པའོ། །ཟད་མི་ཤེས་པ་ནི་འདུས་མ་བྱས་
པའི་ཆོས་ཉིད་སངས་རྒྱས་ཀྱི་ཡོན་ཏན་ཐམས་ཅད་འབྱུང་བའང་མཉྫ་ཡིན་ཞེས་
བྱའོ། །
ད་ནི་བཞི་པ་ཚོགས་གཉིས་བསགས་པའི་མཚན་གྱི་སྒོ་ནས་བསྟོད་པ་ནི།
བསོད་ནམས་ལྡན་པའི་ཚངས་པ་དང་ཁྱབ་འཇུག་གོ །ཚོགས་ལམ་དང་སྦྱོར་ལམ་
228 -150



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གྱི་བསོད་ནམས་འདི་ལ་ལྡན་བྱའོ། །བསོད་ནམས་ཚོགས་ནི་ཉན་ཐོས་དང་རང་
སངས་རྒྱས་ཀྱི་ཚོགས་ལམ་དང་སྦྱོར་ལམ་ཡང་འདི་ལ་ལྡན་བྱའོ། །ཡང་བསོད་
ནམས་ ལྡན་ནི་སྦྱིན་པ་གཏོང་། ཚུལ་ཁྲིམས་བསྲུང་བ་ལ་སོགས་པའོ། །བསོད་
ནམས་ཀྱི་ཚོགས་དེ་ལ་འཁོར་གསུམ་མི་དམིགས་པས་རྒྱས་ཐེབས་པ་ཡེ་ཤེས་ཀྱི་
ཚོགས་ལ་བྱའོ། །
ཡེ་ཤེས་ནི་ཐུན་མོང་པ་མུ་སྟེགས་དང་། ཉན་ཐོས་དང་རང་སངས་རྒྱས་ཀྱི་
ཡེ་ཤེས་ཀྱང་འདི་ལ་ལྡན་བྱའོ། །འོ་ན་ཐེག་པ་ཆེན་པོའི་ཡེ་ཤེས་དེ། ཡེ་ཤེས་དེ་
རྣམས་དང་འདྲའམ་ཞེ་ན། ཁྱད་པར་ཆེ་སྟེ། རྟོགས་པ་ཆེ་བ་དང་། སྙིང་རྗེ་ཆེ་བའོ། །
དེ་ཡང་རྟོགས་པ་ཆེ་བ་ནི། ཆོས་ཐམས་ཅད་སེམས་སུ་རྟོགས་ལ། སེམས་དེ་ཡང་
སྟོང་པར་རྟོགས་པའོ། །དེ་ལྟར་ཡང་མདོ་སྡེ་ས་བཅུ་པ་ལས། ཀྱེ་རྒྱལ་བའི་སྲས་
དག་ཁམས་གསུམ་པ་འདི་ནི་སེམས་ཙམ་མོ། །ཞེས་གསུངས་སོ། །སྙིང་རྗེ་ཆེ་བ་
ནི་སེམས་ཅན་ཐམས་ཅད་ལ་མི་དམིགས་པའི་སྙིང་རྗེ་ཆེན་པོས་ཀུན་ནས་བསླང་
བ་ཡིན་པའི་ཕྱིར་རོ། །
ད་ནི་དེ་བཞིན་གཤེགས་པའི་རིགས་ཀྱི་པདྨའི་མཚན་བསྟན་པ་ལ་གསུམ་
ཡོད་པ་ལས། དོན་དང་པོ་དོན་གང་དུ་ཡང་མི་དམིགས་ཤིང་ཚོགས་གཉིས་མཇུག་
བསྡུ་བའི་མཚན་གྱི་སྒོ་ནས་བསྟོད་པ་ནི། ཡེ་ཤེས་ལྡན་པ་ནི་འཇམ་དཔལ་གཉིས་
མེད་དེ་ཕྱི་རོལ་ཏུ་མུ་སྟེགས་པ་དང་
། ཉན་ཐོས་དང་། རང་སངས་རྒྱས་དང་། ཐེག་
པ་ཆེན་པོའི་ཡེ་ཤེས་དེ་རྣམས་དང་ལྡན་ཞེས་བྱའོ། །ཡང་ན་གོང་གི་རྟོགས་པ་ཆེ་བ་
དང༌། སྙིང་རྗེ་ཆེ་བས་ཁྱད་པར་དུ་བྱས་པའི་ ཡེ་ཤེས་དང་ལྡན་ཞེས་བྱའོ། །ཡོད་པ་
ནི་ཀུན་རྫོབ་རྒྱ་ཆེ་བར་ཡེ་ཤེས་དེ་རྣམས་ཡོད་པར་ཤེས་པ་ཡང་ཡིན་ལ། དོན་དམ་
228 -151



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
པའི་སྒོ་ནས་ཡེ་ཤེས་དེ་རྣམས་དེའི་ངོ་བོར་ཡང་མ་གྲུབ་ཅིང་སྟོང་པས་ན་མེད་པ་
ཞེས་བྱའོ། །ཚོགས་གཉིས་ནི་བསོད་ནམས་དང་ཡེ་ཤེས་ཀྱི་ཚོགས་གཉིས་སོ། །
བསགས་པ་ནི་དེར་རྫོགས་པ་ཡང་མཉྫཡིན་བྱའོ། །
ད་ནི་གཉིས་མེད་ཀྱི་དོན་དང་ལྡན་པ་ལམ་ཕན་ཡོན་དང་བཅས་པ་མཚན་
གྱི་སྒོ་ནས་བསྟོད་པ་བསྟན་ཏེ། རྟོག་པ་ནི་ཆོས་ཀྱི་དབྱིངས་ཀྱི་ཡེ་ཤེས་ཏེ། རང་
བཞིན་རྟག་པས་མི་འགྱུར་བ་སྟེ་ཟབ་པའོ། །ཀུན་གྱི་གདུལ་བྱའོ། །རྒྱལ་པོ་ནི་
འདུལ་བར་བྱེད་པའོ། །དེ་ནི་རྒྱ་ཆེའོ། །འོ་ན་ཟབ་པ་དང་རྒྱ་ཆེ་བ་ཐ་དད་པ་མ་
ཡིན་ནམ་ཞེ་ན། རྣལ་འབྱོར་ཅན་ཏེ་དེ་གཉིས་དབྱེར་མེད་པས་སོ། །དེ་ལྟར་རྡོ་རྗེ་
རྩེ་མོ་ལས། ཆོས་རྒྱ་ཆེན་པོ་དམ་པ་དང་། །ཟབ་པའི་ཆོས་ནི་མཆོག་གྱུར་དང་
། །
ཀུན་ཤེས་ཀུན་རིག་འབྱོར་ལྡན་པ། །རྣལ་འབྱོར་ཞེས་སུ་བཤད་པ་ཡིན། །ཞེས་
གསུངས་སོ། །བསམ་གཏན་ནི་སྒོམ་ལམ་གྱི་བསམ་གཏན་བཞིའི་བདག་ཉིད་ཀྱི་
ཏིང་ངེ་འཛིན་ལ་བརྗོད་པར་བསམ་པ་ཡང་མའོ། །
བསམ་བྱ་ནི་བསམ་པར་བྱ་བའི་ཡུལ་ཆོས་ཀྱི་དབྱིངས་དང་ལྡན་པའོ། །བློ་
ལྡན་ནི་ཤེས་རབ་ཀྱི་མཆོག་སྟེ། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་
སྐུའི་
རང་བཞིན་དུ་གྱུར་པའི་ཤེས་རབ་ཀྱི་མཆོག་ཏུ་གྱུར་པ་ཡང་འཇམ་དཔལ་ལོ། །
སོ་སོ་རང་གི་ཆོས་ཉིད་སྟོང་པའི་དོན་དེ་ཉིད་གཞན་ལ་བསྟན་དུ་མི་བཏུབ་སྟེ།
ལྐུག་པའི་རྨི་ལམ་ལྟ་བུའོ། །དེ་ཉིད་ཀྱི་ཕྱིར་ན་མི་གཡོ་བ་སྟེ། རྣམ་པར་རྟོག་པ་
ཀུན་གྱི་སྤྱོད་ཡུལ་མ་ཡིན་པའི་ཕྱིར་རོ། །
ད་ནི་གསུམ་པ་འབྲས་བུ་སྐུ་དང་ཡེ་ཤེས་སྟོང་ཉིད་དང་བཅས་པའི་མཚན་
གྱི་སྒོ་ནས་བསྟོད་པ་ནི། མཆོག་གི་དང་པོ་ལ་སོགས་པའོ། །དེ་ཡང་མཆོག་གི་དང་
228 -152



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པོ་ནི། སངས་རྒྱས་ཀྱི་སའི་དང་པོར་སྟོང་ཉིད་སྙིང་རྗེ་དབྱེར་མེད་དུ་བྱུང་བའོ། །
སྐུ་གསུམ་འཆང་བ་ནི། ཆོས་སྐུ་ནམ་མཁའ་ལྟ་བུ། ལོངས་སྐུ་སྤྲིན་ལྟ་བུའོ། །དེ་ལ་
སྤྲུལ་སྐུ་ཆར་ལྟ་བུས་གདུལ་བྱའི་དོན་བྱེད་པ་ཡང་འཇམ་དཔལ་ལོ། །
ད་ནི་འབྲས་བུའི་གནས་ལུགས་གཅིག་གཏན་ལ་འབེབས་སྟེ། ཟབ་པ་ཇི་
བཞིན་པའི་ངོས་ནས་ཆོས་ཀྱི་དབྱིངས་སྟོང་པ་ཉིད་ནི། སྤྲོས་པ་ཐམས་ཅད་དང་
བྲལ་བར་འདོད་ལ། རྒྱ་ཆེ་བ་ནི་ཇི་སྙེད་པའི་ངོས་ནས་བརྟེན་པར་བྱེད་པས་སྐུ་ལྔ།
མཁྱེན་ཅིང་རིག་པའི་ངོས་ནས་ཡེ་ཤེས་ལྔ། སྤྲུལ་པའི་ངོས་ནས་སངས་རྒྱས་ལྔ།
ཤེས་བྱ་ཐམས་ཅད་ལ་ཐོགས་པ་མེད་པར་གཟིགས་པའི་ངོས་ནས་སྤྱན་ལྔའོ། །
དེ་ཡང་བྱེ་མ་ལུང་པ་ན་རེ། སྐུ་ནི་ཆོས་ཀྱི་སྐུ། ཡེ་ཤེས་ནི་མེ་ལོང་ལྟ་བུའི་ཡེ་ཤེས།
སངས་རྒྱས་ནི་མི་བསྐྱོད་པ། སྤྱན་ནི་ཤའི་སྤྱན་ཏེ། དེ་ལྟར་ན་སྐུ་རེ་རེ། ཡེ་ཤེས་རེ་
རེ། སངས་རྒྱས་རེ་རེ། སྤྱན་རེ་རེ་སྦྱོར། པུ་རངས་པ་ནི་གཉིས་མེད་གཅིག་པུ་
སྦྱོར་ཏེ། སངས་རྒྱས་ནི་ཤེས་བྱའི་གཤིས་དང་དངོས་པོའི་གནས་ལུགས་ཀྱིས་དོན་
རྟོགས་ཤིང་ཁོང་དུ་ཆུད་པའོ། །སྐུ་ལྔ་གཉིས་མེད་གཅིག་པུ་དེ་ལ་དབྱིངས་དང་ཡེ་
ཤེས་དབྱེར་མེད་པས་ཆོས་སྐུ། གཉིས་མེད་གཅིག་པུ་ལ་མཚན་བཟང་པོ་སུམ་ཅུ་
སོ་གཉིས། དཔེ་བྱད་བཟང་པོ་བརྒྱད་བཅུས་སྤྲས་པ་ལོངས་སྐུ། གཉིས་མེད་དང་
པོ་དེ་སྟོང་པ་འོད་གསལ་བའི་སྒོ་ནས་འོད་གསལ་བའི་སྐུ། གཉིས་མེད་དང་པོ་དེ་
ཡེ་ཤེས་མི་འདྲ་བར་སྨིན་པས་རྣམ་པར་སྨིན་པའི་སྐུ། དེ་ཡི་བདག་ཉིད་ཀྱང་
གཉིས་མེད་ཡེ་ཤེས་སེམས་དཔའ་དེ་སྐུ་ལྔར་སྤྲུལ་ནས། སེམས་ཅན་གྱི་དོན་བྱེད་
པའོ། ཁྱབ་བདག་ནི་བརྟན་གཡོའི་དངོས་པོ་ཐམས་ཅད་ལ་ཁྱབ་པས་སོ། །
ཡེ་ཤེས་ལྔ་ནི་ཡེ་ཤེས་ཞེས་ཅིའི་ཕྱིར་བྱ་ན་མཁྱེན་ཅིང་རིག་པའི་ངོས་
228 -153



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
ནས་ཡེ་ཤེས་ལྔ་སྟེ། གཉིས་མེད་དང་པོ་དེ་གསལ་ལ་རྟོག་པ་མེད་པས་མེ་ལོང་ལྟ་
བུའི་ཡེ་ཤེས་སོ། གཉིས་མེད་གཅིག་པུ་དེ་མཉམ་རྒྱུ་གསུམ་མཉམ་པ་གཅིག་ཏུ་རོ་
གཅིག་པས་མཉམ་པ་ཉིད་ཀྱི་ཡེ་ཤེས། གཉིས་མེད་གཅིག་པུ་དེ་ལ་ཆོས་ཅན་དེ
་སོ་
སོར་བྱེད་ནས་ཆོས་ཉིད་སོ་སོར་རྟོག་པས་སོ་སོར་རྟོག་པའི་ཡེ་ཤེས་སོ། །གཉིས་
མེད་གཅིག་པུ་དེ་ལ་འབད་རྩོལ་ཅི་ཡང་མི་མངའ་བ་ཡང་སེམས་ཅན་གྱི་དོན་
འབྱུང་བའི་སྒོ་ནས་བྱ་བ་གྲུབ་པའི་ཡེ་ཤེས་སོ། །གཉིས་མེད་གཅིག་པུ་དེས་ཆོས་
ཀྱི་སྟོང་པ་ཉིད་ཀྱི་དོན་ལ་བློ་ཅོག་འཇོག་ཏུ་འཇོག་པས་ཆོས་ཀྱི་དབྱིངས་ཀྱི་ཡེ་
ཤེས་ཏེ། ཡེ་ཤེས་ལྔའི་བདག་ཉིད་དུ་མཉྫཡིན་པས་བདག་ཞེས་སོ། །
སངས་རྒྱས་ལྔ་ནི་སྤྲུལ་པའི་ངོས་ནས་སངས་རྒྱས་ལྔ་སྟེ། གཉིས་མེད་
གཅིག་པོ་དེ་ལ་གཟུང་འཛིན་གྱི་རྣམ་རྟོག་གིས་མི་བསྐྱོད་པ། གཉིས་མེད་གཅིག་
པུ་དེ་ལས་དགོས་འདོད་ཐམས་ཅད་འབྱུང་བས་རིན་ཆེན་འབྱུང་ལྡན། གཉིས་མེད་
གཅིག་པུ་དེས་སྤྲོས་པ་ཐམས་ཅད་གཅོད་པའི་སྒོ་ནས་སྣང་བ་མཐའ་ཡས། གཉིས་
མེད་གཅིག་པུ་དེས་འདོད་པའི་དོན་ཐམས་ཅད་གྲུབ་པའི་སྒོ་ནས་དོན་ཡོད་གྲུབ་
པ། གཉིས་མེད་གཅིག་པོ་དེས་རྣམ་པ་སྣ་ཚོགས་སུ་སྣང་ཞིང་ཤར་བའི་སྒོ་ནས་
རྣམ་པར་སྣང་མཛད་དོ། །ཅོད་པན་ནི་ས་ལ་གནས་པའི་བྱང་ཆུབ་སེམས་དཔའ་
ལ་རིགས་ལྔའི་དབུ་རྒྱན་མཛད་པའོ། །
སྤྱན་ལྔ་ནི་གཉིས་མེད་གཅིག་པུ་དེས་གླིང་གཅིག་གི་བར་དུ་མཐོང་བ་དེ་
ཤའི་སྤྱན། གཉིས་མེད་གཅིག་པོ་དེས་སེམས་ཅན་ཐམས་ཅད་ཀྱི་དོན་འཆི་འཕོ་
དང་སྐྱེ་བ་ཤེས་པས་ལྷའི་སྤྱན། གཉིས་མེད་གཅིག་པུ་དེས་རྣམ་པར་མི་རྟོག་པའི་
ཆོས་ ཉིད་ ཀྱི་དོན་ཤེས་ པས་ ཤེས་ རབ་ ཀྱི་ སྤྱན། གཉིས་ མེད་ གཅིག་ པུ་ དེས་
228 --154



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འཕགས་པ་རྣམས་ཀྱི་རྒྱུད་ཤེས་པས་ཆོས་ཀྱི་སྤྱན། གཉིས་མེད་གཅིག་པུ་དེས་
ཟག་པ་དང་བཅས་པ་དང་ཟག་པ་མེད་པའི་ཆོས་ཐམས་ཅད་ཤེས་པས་སངས་
རྒྱས་གྱི་སྤྱན་ནོ། །ཆགས་པ་མེད་པ་ནི་ཆོས་ཐམས་ཅད་ལ་ཐོགས་པ་མེད་པར་
གཟིགས་པས་སོ། །སངས་རྒྱས་ཐམས་ཅད་བསྐྱེད་པ་ནི་དུས་གསུམ་གྱི་སངས་
རྒྱས་སུ་བྱུང་བ་ཡང་མཉྫའོ། །
དེ་ལྟར་ཡང་དེ་ཉིད་འདུས་པ་ནས། འབྱུང་དང་འབྱུང་བར་འགྱུར་བ་ཡི། །
བདེ་བར་གཤེགས་རྣམས་ཁྱོད་ལ་བརྟེན་ཞེས་སོ། །སངས་རྒྱས་ནི་སྤངས་བ་ཕུན་
སུམ་ཚོགས་པ་སྒྲིབ་པ་ཐམས་ཅད་ལས་གྲོལ་བ་དང་
། ཡེ་ཤེས་ཕུན་སུམ་ཚོགས་
པ་ཆོས་ཐམས་ཅད་ཀྱི་རྣམ་པ་ཆེར་འཁྱེན་པ་དང་
། གཞན་གྱི་དོན་བྱེད་པས་སོ། །
སྲས་པོ་ནི་ཆོས་ཉིད་སྟོང་པ་ཉིད་ལས་བྱུང་བས་བྱང་ཆུབ་སེམས་དཔའ་རྣམས་སོ། །
འོ་ན་སྟོང་པ་ཉིད་ལ་ཉན་རང་བྱུང་བ་ཡང་སྲས་པོར་ཐལ་ཞེ་ན། ཉན་རང་དེ་ཆོས་
ཉིད་སྟོང་པ་ཉིད་ལས་བྱུང་ཡང་སངས་རྒྱས་གྱི་བྱ་བ་མི་བྱེད་དོ། །བྱང་ཆུབ་སེམས་
དཔའ་ནི་སངས་རྒྱས་གྱི་བྱ་བ་སེམས་ཅན་གྱི་དོན་བྱེད་པའོ། །དམ་པའི་མཆོག་ནི་
ལྷ་དང་མི་ཡི་མངོན་པར་འགྲོ་བ་ཐམས་ཅད་ཀྱི་ནང་ནས་མཆོག་ཏུ་གྱུར་པའོ། །
ཤེས་པ་ནི་ཆོས་ཐམས་ཅད་སྤྱི་དང་རང་གི་མཚན་ཉིད་ཐམས་ཅད་ཕྱེ་བས་གང་
ཟག་དང་ཆོས་ཀྱི་བདག་གིས་སྟོང་པའོ། །སྲིད་འབྱུང་ནི་ཟག་པ་མེད་པའི་ཕུང་པོ་
ལྔར་མཉྫཏེ་བྱུང་བའོ། །
སྐྱེ་གནས་ནི་ཀུན་རྫོབ་ཏུ་ཆོས་ཐམས་ཅད་ཀྱི་འབྱུང་ས་ཡིན་ལ། དོན་དམ་
རྒྱུ་རྐྱེན་ཀྱིས་བསྐྱེད་པ་མེད་ཞེས་སོ། །ཆོས་ལས་འབྱུང་བ་ནི། གཉིས་མེད་གཅིག་
པོ་དེ་ལས་དཀར་པོའི་ཆོས་ཐམས་ཅད་འབྱུང་བར་འགྱུར་བའོ། །སྲིད་པ་སེལ་བ་
228 -155



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
ནི་དཀར་པོའི་ཆོས་དེས་འཁོར་བ་ཐམས་ཅད་སེལ་བའོ། །གཅིག་པུ་ནི་གཉིས་
མེད་གཅིག་པོ་དེ་ལ་མ་རིག་པས་བར་དུ་གཅོད་དུ་མེད་པའོ། །སྐྲ་བྲེག་ནི་ཉོན་
མོངས་པའི་དྲི་མ་མེད་དོ། །རྡོ་རྗེ་ནི་རྡོ་རྗེ་ཕ་ལམ་དང་འདྲ་སྟེ་ཕར་ལ་ཐམས་ཅད་
འཇོམས་ཤིང་ཚུར་ལ་གང་གིས་ཀྱང་མི་ཚུགས་ཏེ། འདིར་གཉིས་མེད་ཀྱི་ཡེ་ཤེས་
དེས་ཕར་ལ་ནི་ཐམས་ཅད་འཇོམས་ཤིང་ཚུར་ལ་ནི་གང་གིས་ཀྱང་མི་ཕྱེད་པའི་སྐུ་
ཡིན་པས་སོ། །སྐྱེས་མ་ཐག་ཏུ་ནི་སེམས་ཅན་ཐམས་ཅད་ཀྱི་དོན་མཐོང་མ་ཐག་ཏུ་
སྐྱེ་བ་བཞེས་ནས་སེམས་ཅན་གྱི་དོན་བྱེད་དེ། སྐྱེ་བ་ལ་དབང་བའི་ཕྱིར་རོ། །
དེ་ཉིད་ཀྱི་ཕྱིར་ན་འགྲོ་བའི་བདག་ནི། གདུལ་བྱ་ཐམས་ཅད་ཀྱི་གཙོར་
བོར་གྱུར་པས་ཕུན་སུམ་ཚོགས་པ་ཐམས་ཅད་ཀྱི་རྟེན་དུ་གྱུར་པའོ། །ནམ་མཁའ་
ལས་བྱུང་ནི་སྟོང་ཉིད་ཡེ་ཤེས་ལས་བྱུང་ངོ་
། །རང་བྱུང་བ་ནི་འབད་རྩོལ་མེད་པར་
གཉིས་མེད་དེས་སྟོང་པ་ཉིད་སྙིང་རྗེའི་སྙིང་པོ་ཅན་དུ་བྱུང་བའོ། །ཤེས་རབ་ནི་
སྟོང་པའོ། །ཡེ་ཤེས་ནི་རིག་པའོ། །མེ་ནི་མེས་སྦྱར་མ་ལ་སོགས་པ་སྲེག་པའི་བྱ་
བ་བྱེད་པ་བཞིན་དུ། འདིར་ནི་ནམ་མཁའ་ལམ་ཁྱེར་ལ་སོགས་པའི་རྫོགས་རིམ་
བསྒོམས་པས། སྟོང་པ་དང་རིག་པ་གཉིས་མེད་དེ་གཉིས་ཀྱིས་ཉོན་མོངས་པའི་
རྣམ་རྟོག་གི་བུད་ཤིང་སྲེག་པའི་བྱ་བ་བྱེད་པ་བཞིན་དུ། འདིར་ནམ་མཁའ་ལམ་
ཁྱེར་ལ་སོགས་པའི་རྫོགས་རིམ་བསྒོམས་པས། སྟོང་པ་དང་རིག་པ་གཉིས་མེད་
དེ་གཉིས་ཀྱིས་ཉོན་མོངས་པའི་རྣམ་རྟོག་གི་བུད་ཤིང་སྲེག་པར་བྱེད་པས་མེའོ། །
མེ་ནི་ལམ་དུ་བསྒོམས་པས་རྟགས་བརྒྱད་འབྱུང་སྟེ། འབྱུང་བ་སའི་ཡོན་ཏན་གྱིས་
ལུས་ཀྱིས་སྡོད་ཚུགས། ཆུའི་ཡོན་ཏན་གྱིས་མི་སྐོམ་པ་དང་
། མེའི་ཡོན་ཏན་གྱིས་
མི་གྲང་པ་དང་
། རླུང་གི་ཡོན་ཏན་ལྡན་ན་ཡང་བ་དང་
། ནམ་མཁའི་ཡོན་ཏན་
228 -156



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཐམས་ཅད་མེད་པ་སྙམ་བྱེད་པ་འབྱུང་བ་དང༌། ཉི་མའི་ཡོན་ཏན་ལུས་ལ་གྲིབ་མ་
མི་ཡོང་བ་དང་
། ཟླ་བའི་ཡོན་ཏན་ལུས་ལ་དྲི་མ་མི་འཆགས་པ་དང་
། ཆོས་ཉིད་ཀྱི་
ཡོན་ཏན་སྟོང་པ་ཉིད་ཀྱི་དོན་ཇི་ལྟ་བ་བཞིན་དུ་ཤེས་པ་དང་། དེ་ནས་བསྒོམས་
པས་འབྲས་བུ་རྣམ་པ་དྲུག་འབྱུང་སྟེ། ཡེ་ཤེས་ཆེ་བ་དང་
། བརྩོན་འགྲུས་ཆེ་བ་
དང༌། སྟོབས་ཆེ་བ་དང༌། ལུས་མདངས་ཆེ་བ་དང་། ནུས་པ་ཆེ་བ་དང༌
། དབང་
ཕྱུག་ཆེ་བ་སྟེ་དྲུག་གོ །དེ་ལྟར་ཡོན་ཏན་དེ་རྣམས་དང་ལྡན་པས་ཡང་རྗེ་བཙུན་ནོ། །
ད་ནི་དེ་བཞིན་གཤེགས་པའི་རིགས་ཀྱི་ལས་ལ་དོན་གཉིས་ཡོད་པ་
ལས། དོན་དང་པོ་ཐམས་ཅད་དུ་གསལ་ཞིང་ཡེ་ཤེས་ལྔའི་མཚན་གྱི་སྒོ་ནས་
བསྟོད་པ་ནི། འོད་ཆེན་ཞེས་པ་ནི་ཤིན་ཏུ་རྣམ་པར་དག་པའི་ཡེ་ཤེས་ཀྱི་སྒོ་ནས་
ཤེས་བྱ་ལ་གསལ་བར་བྱེད་པས་སོ། །དེས་གང་ལ་གསལ་བར་བྱེད་ན། རྣམ་པར་
སྣང་ བྱེད་ ཞེས་པ་སྟེ། མ་ རིག་ པའི་མུན་པས་བསྒྲིབས་པའི་ སེམས་ཅན་ཆེར་
གསལ་བར་བྱེད་པས་སོ། །ཡེ་ཤེས་སྐར་མདའ་ནི་མེ་ལོང་ལྟ་བུའི་ཡེ་ཤེས་སོ། །དེ་
ཡང་སྐར་མ་དང་འདྲ་བར་ཡེ་ཤེས་དེས་ཤེས་བྱ་ཐམས་ཅད་ལ་གསལ་བར་ཤར་
ལ། ཤར་ཡང་ཤར་རོ་སྙམ་པའི་རྟོག་པ་མེད་པའི་ཡེ་ཤེས་དང་ལྡན་པའོ། །ལམ་
མེ་ནི་ལྡན་པའི་གཞི་བསྟན་པ་སྟེ། ཡེ་ཤེས་ལྔ་ལྡན་གྱི་འཇམ་དཔལ་དེ་ལ་མཚན་
བཟང་པོ་སུམ་ཅུ་རྩ་གཉིས། དཔེ་བྱད་བཟང་པོ་བརྒྱད་བཅུ་འོད་འདོམ་གང་བས་
མཛེས་པའི་སྐུ་དང་ལྡན་པ་ཡང་མཉྫའོ། །
འགྲོ་བ་ནི་གདུལ་བྱ་ཁམས་གསུམ་གྱི་སེམས་ཅན་ནོ། །མར་མེ་ནི་མར་མེ་
དང་འདྲ་སྟེ། གཉིས་མེད་ཡེ་ཤེས་གསལ་བར་བྱེད་པའོ། །ཆོས་ཅན་སོ་སོར་ཕྱེ་
ནས་ཆོས་ཉིད་སོ་སོར་རྟོགས་པས་འགྲོ་བ་ཐམས་ཅད་གསལ་བར་སྟོན་པའི་ཡེ་
228 -157



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
ཤེས་སོ། །ཡེ་ཤེས་སྒྲོན་ནི་མཉམ་པ་ཉིད་ཀྱི་ཡེ་ཤེས་ལ་མཉམ་རྒྱུ་གསུམ་མཉམ་
གཅིག་ཏུ་རང་གསལ་བར་བྱེད་པ་ཡང་མཉྫའོ། །གཟི་བརྗིད་ཆེན་པོ་ནི་བྱ་བ་
ནན་ཏན་གྱི་ཡེ་ཤེས་སོ། །ཅིའི་ཕྱིར་ གཟི་བརྗིད་ཆེ་ན་བྱ་བ་ནན་ཏན་ གྱི་ བྱིན་
རླབས་སམ་གཟི་བརྗིད་ཀྱིས་སྤྲུལ་སྐུ་སྣ་ཚོགས་ལྷུན་གྲུབ་ཏུ་བྱུང་བའོ། །ཆོས་ཀྱི་
དབྱིངས་ཀྱི་ཡེ་ཤེས་ལ་འོད་གསལ་བ་ཞེས་བྱ་སྟེ། དེ་ཡང་སྤྲོས་པ་ཐམས་ཅད་དང་
བྲལ་བའོ། །
ད་ནི་གཉིས་པ་དཀྱིལ་འཁོར་བཞིའི་བདག་ཉིད་དུ་སྣང་བའི་མཚན་གྱི་སྒོ་
ནས་བསྟོད་པ་སྟེ། སྔགས་མཆོག་སྟེ་ཧཱུྃ་མཛད་བསྐྱེད་པའི་ས་བོན་དུ་བྱུང་བའོ། །
དེས་ཀྱང་གདུལ་བྱའི་ཡིད་སྐྱོབ་པར་བྱེད་པས་སྔགས་མཆོག་གོ །སྔགས་བདག་ནི་
ཞེ་སྡང་ཅན་གདུལ་བའམ་ཁམས་གསུམ་རྣམ་རྒྱལ་གྱི་ཕྱག་རྒྱ་ཆེན་པོའི་དལ་དུ་
སྤྲུལ་ནས་ཞེ་སྡང་ཅན་འདུལ་བར་བྱེད་པ་ཡང་འཇམ་དཔལ་ལོ། །རིག་པ་ནི་མ་
རིག་པ་ལས་བཟློག་པའོ། །སྔགས་ནི་གདུལ་བྱའི་ཡིད་སྡུག་བསྔལ་ལས་
པའོ། །རྒྱལ་ནི་ཁམས་གསུམ་རྣམ་རྒྱལ་ གྱི་གཟུགས་ ཀྱི་དལ་ གྱིས་ གདུལ་ བྱ་
འདུལ་ཞིང་དེར་སྟོན་པའོ། །གསང་སྔགས་ནི་གདུལ་ བྱའི་ཡིད་སྐྱོབ་པས་སོ། །
རྒྱལ་པོ་ནི་སྤང་བྱ་ཟིལ་གྱིས་གནོན་པ་སྟེ། ཁམས་གསུམ་རྣམ་རྒྱལ་གྱི་ཆོས་ཀྱི་
དཀྱིལ་འཁོར་གྱིས་གདུལ་ བ་ ལ་ རྗེ་བཙུན་ཉིད་དེར་སྤྲུལ་ཅིང་འདུལ་བ་ཡང་
མཉྫའོ། །དོན་ཆེན་བྱེད་ནི་སེམས་ཅན་ཐམས་ཅད་མཆོད་པའི་ཕྲིན་ལས་ལ་
་ལ་སྦྱོར་
བར་བྱེད་པའོ། །དེ་ཡང་ཁམས་གསུམ་རྣམ་རྒྱལ་གྱི་ལས་ཀྱི་དཀྱིལ་འཁོར་དུ་སྤྲུལ་
པའོ། །
ད་ནི་གསུམ་པ་སྐུའི་ཡོན་ཏན་ཟབ་པ་དང་
། རྒྱ་ཆེ་བའི་མཚན་གྱི་སྒོ་ནས་
228 -158



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བསྟོད་དེ། གཙུག་ཏོར་ཆེན་པོ་ནི་དེ་བཞིན་གཤེགས་པ་ཐམས་ཅད་ཀྱི་སྐུའི་གསང་
བ་སྟེ། དེ་བཞིན་གཤེགས་པ་ཐམས་ཅད་ཀྱི་སྐུ་ལྟ་བས་མི་ངོམས་པར་བྱུང་བ་ཡང་
འཇམ་ དཔལ་ལོ། །རྨད་བྱུང་ གཙུག་ནི་ ཁམས་ གསུམ་རྣམ་ རྒྱལ་ གྱི་ གཟི་ བྱིན་
བསྐྱེད་པའི་དོན་དུ་དེ་བཞིན་གཤེགས་པ་དང་བྱང་ཆུབ་སེམས་དཔའ་རྣམས་ཀྱི་
ཐུགས་ཀ་ནས་འོད་ཟེར་སྤྲོས་ཏེ། སླར་བསྡུས་ནས་ཧཱུྃ་མཛད་ཀྱི་དབུའི་སྟེང་དུ་རྡོ་
རྗེ་ རྩེ་གསུམ་པའི་ཚུལ་དུ་བྱུང་བས་ན་རྨད་དུ་བྱུང་བའི་གཙུག་ཏོར་རོ། །ནམ་
མཁའི་བདག་པོ་ནི་སྟོང་པ་ཉིད་ཀྱི་མངའ་བདག་ཏུ་ཡང་མཉྫ་ཉིད་བྱུང་ངོ༌
། །སྣ་
ཚོགས་སྟོན་ནི་འཇིག་རྟེན་དང་འཇིག་རྟེན་ལས་འདས་པ་ཐམས་ཅད་ལམ་དུ་མའི་
ཏིང་ངེ་འཛིན་གྱི་རང་བཞིན་གྱིས་ཐེག་པ་སྣ་ཚོགས་པར་སྟོན་པ་ཡང་མསྒྲུའོ
། །
ད་ནི་བཞི་པ་སངས་རྒྱས་ཐམས་ཅད་སྟོང་པ་ཉིད་དུ་རོ་གཅིག་པ་འགྲོ་བ་
རྣམས་དགའ་བས་བསྐྱེད་པའི་མིག་དང་ལྡན་པའི་མཚན་གྱི་སྒོ་ནས་བསྟོད་དེ།
སངས་རྒྱས་ཀུན་གྱི་སྐུ་ནི་དེ་བཞིན་གཤེགས་པ་ཐམས་ཅད་རོ་མཉམ་དུ་གྱུར་ པའི་
རྗེ་བཙུན་འཇམ་དཔལ་གྱི་སྐུའོ། །དེ་ལ་རིགས་ལྔ་ལས་མཆོག་ཏུ་གྱུར་པས་ན་
མཆོག་གོ །འགྲོ་ཀུན་དགའ་བ་ནི་འགྲོ་བ་ཐམས་ཅད་དགའ་བ་བསྐྱེད་པའོ། །
མིག་ནི་རྗེ་བཙུན་གྱི་གཉེན་པོའི་ཡེ་ཤེས་ཀྱི་ཡོན་ཏན་བླངས་པ་དང་། ཉོན་མོངས་
པའི་སྐྱོན་དོར་བའི་བར་དུ་བླང་དོར་གྱི་སྤྱན་དང་ལྡན་པས་གདུལ་བྱ་ལ་གཟིགས་
པ་ཡང་འཇམ་དཔལ་ལོ། །
ད་ནི་ལྔ་པ་སྤྲུལ་པའི་སྐུ་བསྟན་པ་ལ་གདུལ་བྱ་ཐམས་ཅད་ཀྱི་མཆོད་
བསྟོད་ཀྱི་མཚན་གྱི་སྒོ་ནས་བསྟོད་དེ། སྣ་ཚོགས་གཟུགས་ཅན་ནི་བརྟན་པ་དང་
གཡོ་བའི་གཟུགས་ཐམས་ཅད་དུ་སྟོན་པའོ། །གཟུགས་སྣ་ཚོགས་སུ་སྟོན་པ་དང་
228 - 59



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
གང་ལ་གང་འདུལ་བ་ལ་སྔགས་དང་ཕྱག་རྒྱ་དང་མངོན་པར་རྟོགས་པའི་རིམ་པ་
དང་། དལ་ལ་སོགས་པ་བསྐྱེད་པར་བྱེད་པས་བསྐྱེད་པའོ་ཞེས་བྱའོ། །དྲང་སྲོང་
གི་གདུལ་བྱའི་ལམ་སྲོང་ཞིང་མི་བསླུ་བའོ། །ཆེ་དགུ་ནི་དྲང་སྲོང་དེ་འབའ་ཞིག་
གིས་སོ། །མཆོད་ཅིང་འཇིག་རྟེན་པ་ལ་སོགས་པའི་ལྷ་ཚངས་པ་ལ་སོགས་པ་
དང་། འཇིག་རྟེན་ལས་འདས་པའི་ཉན་ཐོས་དང་
། རང་སངས་རྒྱས་དང་། བྱང་
ཆུབ་སེམས་དཔའ་ཐམས་ཅད་ ཀྱིས་ མཆོད་ པར་ བྱ་བའི་འོས་ སུ་འདུག་ པའོ། །
བརྗོད་པ་ནི་སྐྱོན་ཐམས་ཅད་སྤངས་ནས། ཡོན་ཏན་ཐམས་ཅད་ཀྱི་སྒོ་ནས་བསྟོད་
པའོ། །
ད་ནི་དྲུག་པ་སྐུ་གསུང་ཐུགས་ཀྱི་མཚན་ཉིད་དང་བཅས་པའི་སྒོ་ནས་
བསྟོད་དེ། རིགས་གསུམ་ནི་སྐུའི་རིགས་རྣམ་སྣང་
། གསུང་གི་རིགས་སྣང་མཐའ།
ཐུགས་ཀྱི་རིགས་མི་བསྐྱོད་པ་སྟེ། དེ་གསུམ་གྱི་གཟུགས་འཛིན་ཅིང་འཆང་བ་ཡང་
མཉྫའོ། །གསང་སྔགས་འཆང་ནི་འཇིག་རྟེན་པའི་སྲོག་བསྐུལ། འཇིག་རྟེན་ལས་
འདས་པ་ཐམས་ཅད་ཀྱི་ཐུགས་བསྐུལ་བར་བྱེད་པ་ཡང་མཉྫའོ། །དམ་ཚིག་ནི་
ཆོས་ཐམས་ཅད་སྟོང་ཉིད་བྱང་སེམས་སུ་རོ་གཅིག་ཅིང་དེ་ལས་མི་འདའ་བས་སོ། །
ཆེན་པོ་ནི་དེས་ཐམས་ཅད་ལ་ཁྱབ་པས་སོ། །གསང་སྔགས་ནི་གདུལ་བྱའི་ཡིད་
ཐམས་ཅད་ཐུགས་རྗེ་ཆེན་པོས་སྐྱོབ་པས་སོ། །དེ་འཛིན་པ་ཡང་མཉྫའོ། །
ད་ནི་བདུན་པ་དཀོན་མཆོག་གསུམ་དང་ཐེག་པ་གསུམ་གྱི་སྒོ་ནས་བསྟོད་
དེ། གཙོ་བོ་ནི་སེམས་ཅན་ཐམས་ཅད་འཁོར་བ་ནས་འདྲེན་པར་བྱེད་པས་ I
དཀོན་མཆོག་ནི་རཏྣ་ཡིན་ཏེ་ཡིད་བཞིན་གྱི་ནོར་བུ་རིན་པོ་ཆེ་དང་འདྲ་བས་སོ། །
དེ་ཡང་ རིན་ པོ་ཆེ་དེ་ཐོབ་པར་དཀའ་བ་དང་། རིན་ཐང་མེད་པ་དང་།
228 -160



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
མུན་པ་སེལ་བའོ། །དེ་ཡང་ཐོབ་པར་དཀའ་སྟེ། ལྷ་མི་རྣམས་ཀྱིས་མ་ཐོབ་པས་
ཐོབ་པར་དཀའ་བར་འདུག་པའོ། །རིན་ཐང་མེད་དེ་རིན་པོ་ཆེ་འདི་ལ་འདི་ཙམ་
རི་བྱ་བའི་རིན་ཐང་མེད་དོ། །མུན་པ་སེལ་ཏེ་གླིང་བར་གྱི་མུན་པ་ཐམས་ཅད་སེལ་
ནུས་པའོ། །དེ་དང་འདྲ་བར་དཀོན་མཆོག་གསུམ་པོ་འདི་ཡང་ཐོབ་པར་དཀའ་སྟེ།
ཚོགས་གཉིས་མ་བསག་པར་མི་ཐོབ་པ་དང་
། དཀོན་མཆོག་གསུམ་པོ་ལ་རིན་
ཐང་གིས་གཞལ་དུ་མེད་པ་དང༌
། མུན་པ་སེལ་ཏེ་ནང་གི་རྣམ་རྟོག་གི་མུན་པ་
ཐམས་ཅད་སེལ་ནུས་པའོ། །
གསུམ་ནི་སངས་རྒྱས་དང་ཆོས་དང་དགེ་འདུན་ནོ། །དེ་ཡང་གཞུང་དཀོན་
མཆོག་གསུམ་དང༌། ལམ་ དཀོན་མཆོག་ གསུམ་ དང་། འབྲས་བུ་དཀོན་མཆོག་
གསུམ་མོ། །གཞུང་ནི་ཞུས་པའི་ལེའུ་དགེ་འདུན་དཀོན་མཆོག །སླར་གསུངས་
པའི་ལེའུ་སངས་རྒྱས་དཀོན་མཆོག །རྒྱུད་རྒྱས་བསྡུས་གསུམ་ཆོས་དཀོན་མཆོག་
གོ །ལམ་དཀོན་མཆོག་གསུམ་ནི་བསྐྱེད་པའི་རིམ་པ་དང་
། རྫོགས་པའི་རིམ་པ་
ལས། བསྐྱེད་ པའི་ རིམ་ པའི་ དཀོན་མཆོག་གསུམ་ནི། གཙོ་བོ་སུམ་རྩེགས་པ་
སངས་རྒྱས་དཀོན་མཆོག །ཤེས་རབ་འཁོར་ལོ་ནི་ཆོས་དཀོན་མཆོག །འཁོར་གྱི་
ལྷ་ལྔ་བཅུ་རྩ་གཉིས་དགེ་འདུན་དཀོན་མཆོག །རྫོགས་རིམ་དཀོན་མཆོག་གསུམ་
ནི། ཉམས་སུ་ལེན་པའི་རྟེན་གྱི་གང་ཟག་དགེ་འདུན་དཀོན་མཆོག །ཉམས་སུ་
བླང་བར་བྱ་བའི་ཆོས་ནི་ཆོས་དཀོན་མཆོག ཉམས་སུ་མྱོང་བ་སྐྱེས་པ་དེ་སངས་
རྒྱས་དཀོན་མཆོག་གོ །འབྲས་བུའི་དཀོན་མཆོག་གསུམ་ནི། རྒྱུད་ཀྱི་སྟོན་པ་དེ་
སངས་རྒྱས་དཀོན་མཆོག །དེས་གདུལ་བའི་འཁོར་དགེ་འདུན་དཀོན་མཆོག །
བཤད་པར་བྱ་བའི་ཆོས་དེ་ཆོས་དཀོན་མཆོག །དེ་དག་ཐམས་ཅད་ཀྱི་དོན་ཡང་
228 -161



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༡༽
མཉྫ་ཡིན་ནོ། །ཐེག་པ་མཆོག་གསུམ་ནི། ཉན་ཐོས་ཀྱི་ཐེག་པ་དང་། རང་སངས་
རྒྱས་ དང་། ཐེག་ པ་ ཆེན་ པོའོ། །སྟོན་ པ་ ནི་ གདུལ་ བྱ་ རྣམས་ ཀྱི་ རིགས་ དང༌།
བསམ་པ་དང་། དབང་བ་དང༌། བག་ལ་ཉལ་ཇི་ལྟ་བ་བཞིན་དུ་ཤེས་ནས་དེ་དང་
དེའི་ཆོས་སྟོན་བྱར་བྱེད་པའོ། །ཅིའི་ཕྱིར་མཆོག་ན་རིགས་དང་བག་ལ་ཉལ་ལ་
སོགས་པའི་མཁྱེན་པའི་སྒོ་ནས་ཆོས་སྟོན་པའོ། །
ད་ནི་བརྒྱད་པ་བྱང་ སེམས་རྡོ་རྗེ་དང་འཇིག་རྟེན་རྣམ་རྒྱལ་དང་སྒོ་བ་
བཞིའི་མཚན་གྱི་སྒོ་ནས་བསྟོད་པ་སྟེ། དོན་ཡོད་ནི་འབྲས་བུའོ། །ཞགས་པ་ནི་
བྱང་སེམས་རྡོ་རྗེས་འདུལ་བའི་གདུལ་བྱ་རྣམས་ལ་དེར་འདྲེན་ཅིང་འགུགས་པར་
བྱེད་པས་ཞགས་པའོ། །རྣམ་པར་རྒྱལ་ནི་འཇམ་དཔལ་ཉིད་འཇིག་རྟེན་གསུམ་
ལས་རྣམ་པར་རྒྱལ་བའི་ཏིང་ངེ་འཛིན་དུ་སྟོན་པའོ། །
འཛིན་ པ་ཆེན་པོ་ནི་སྒོ་བ་ལྕགས་སྒྲོག་གིས། འདོད་ཆགས་ཅན་གྱི་གདུལ་
བྱ་སྣང་བ་མཐའ་ཡས་ཀྱི་དལ་དུ་བཅུག་ན་དེའི་འབྲས་བུ་མ་ཐོབ་ཀྱི་བར་དུ་འཛིན་
པར་བྱེད་པའོ། །རྡོ་རྗེ་ཞགས་པ་ནི་སྒོ་བ་ཞགས་པ་སྟེ་གདུལ་བྱ་སེར་སྣ་ཅན་
ཐམས་ཅད་རིན་འབྱུང་དལ་དུ་བཅུག་ནས་རིན་འབྱུང་གི་འབྲས་བུ་མ་ཐོབ་ཀྱི་བར་
དུ་ཞགས་པས་མཆོད་པ་བཞིན་དུ་ད་ལར་བཅིངས་ནས་ཞགས་པ་འདིར་འཇུག་
པར་ བྱེད་ པའོ། །རྡོ་ རྗེ་ལྕགས་ཀྱུ་ནི་སྒོ་བ་ལྕགས་ཀྱུས་གདུལ་ བྱ་ཞེ་སྡང་ཅན་
ཐམས་ཅད་མི་བསྐྱོད་པའི་དལ་དུ་བཅུག་ནས་དེའི་འབྲས་བུ་མ་ཐོབ་ཀྱི་བར་དུ་
འགུགས་པར་བྱེད་པའོ། །ཞགས་པ་ནི་སྒོ་བ་འབེབས་པ་སྟེ། གདུལ་བྱ་ལེ་ལོ་ཅན་
རྣམས་དོན་ཡོད་གྲུབ་པའི་དལ་དུ་བཅུག་པ་ནས་འབྲས་བུ་མ་ཐོབ་ཀྱི་བར་དུ་
མཉེས་པའི་ལས་བྱེད་པའོ། །
228 -162



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ད་ནི་ལེའུ་འདིའི་མན་ངག་གི་དོན་བསྟན་པ་ལ། དེ་ལ་འཇམ་དཔལ་དེ་
བཞིན་གཤེགས་པའི་རིགས་ཀྱི་དལ་བསྒྲུབ་བྱར་གཞག་ནས། དེ་སྒྲུབ་པའི་ཐབས་
ལ་རྣམ་པ་གཉིས་ལས། མཚན་རང་གི་དོན་དུ་སྒྲུབ་པ་དང༌
། གཞན་གྱི་དོན་དུ་
སྒྲུབ་པའོ། །གཞན་དོན་གྱི་དབྱེ་བ་གོང་དང་འདྲ། མཚན་རང་གི་དོན་དུ་སྒྲུབ་པ་
ལ་རྣམ་པ་གཉིས་ཏེ། རྒྱ་ཆེ་བའི་དོན་བསྐྱེད་པའི་རིམ་པའི་སྒོ་ནས་མཚན་གྱི་དོན་
དུ་སྒྲུབ་པ་དང་ཟབ་མོའི་དོན་རྫོགས་པའི་སྒོ་ནས་མཚན་རང་གི་དོན་དུ་བསྒྲུབ་
པའོ། །
དེ་ལས་འདིར་ཟབ་མོའི་དོན་རྫོགས་པའི་རིམ་པའི་སྒོ་ནས་མཚན་རང་གི་
དོན་ དུ་ སྒྲུབ་ པ་ སྟོན་ ཏེ། དེ་ ལ་ གསུམ། སྒོམ་ པ་ གཙོ་ བ འི་རྫོགས་རིམ་དང༌།
བཟླས་པ་གཙོ་བའི་དང་
། སྦྱིན་སྲེག་གཙོ་བའི་རྫོགས་རིམ་དང་གསུམ་ཡོད་པ་
ལས། འདི་བཟླས་པ་གཙོ་བའི་རྫོགས་རིམ་སྟོན། དེ་ལ་མཚན་ཆེ་བའི་ཡོན་ཏན་
དུ་འདོན་པ་དང༌། མཚན་མི་རྟོག་པའི་ཡེ་ཤེས་སུ་འདོན་པ་དང་། ཟབ་མོ་གསང་
སྔགས་སུ་འདོན་པའི་བྱ་བ་གསུམ་ཡོད་པ་ལས། དེ་ལས་འདིར་མཚན་ཟབ་མོ་
གསང་སྔགས་སུ་གདོན་པ་སྟོན། དེ་ལ་གཉིས། མདོར་བསྡུས་སུ་འདོན་པ་དང་
།
རྒྱས་ པར་ འདོན་པ་ལས། འདིར་རྒྱས་ པར་ འདོན་ པ་ སྟོན། དེ་ལ་གཉིས། རྒྱུད་
རྫོགས་ པར་ འདོན་ པ་ དང༌། དུམ་ བུར་ འདོན་ པ་ ལས། དང་ པོར་ རྫོགས་ པར་
འདོན་པ་སྟོན། དེ་ལ་གཉིས། རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་
རྫོགས་ པར་ འདོན་ པ་ དང་། རིགས་ སོ་ སོའི་ རྣལ་ འབྱོར་ ལ་ གནས་ ནས་ རྒྱུད་
རྫོགས་པར་འདོན་པ་ལས། དང་པོར་རིགས་བསྡུས་ཀྱི་རྣལ་འབྱོར་ལ་གནས་ནས་
རྫོགས་པར་གདོན་པའི་དབང་དུ་བྱས་ནས། རིགས་བསྡུས་པའི་གཙོ་བོ་གསུམ་
228 -163



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡༽
བརྩེགས་པ་དེས། གོང་ལེའུ་ལྔ་པ་བཞིན་གཞལ་ཡས་ཁང་གི་ནང་དུ་ཁོ་རང་གི་
མཚན་བཀོད། བཀླགས། དེའི་རྗེས་ལ་དེའི་ཐུགས་ཀའི་ཨ་ལས་འཇམ་དཔལ་དེ་
བཞིན་གཤེགས་པའི་རིགས་ཀྱི་ལྷ་ཚོགས་ཕྲ་མོ་དཔག་ཏུ་མེད་པ་སྤྲོས། ཐུན་མོང་
དུ་མཛད་པ་བཅུ་གཉིས་བྱས། ཁྱད་པར་དུ་གདུལ་བྱ་གཏི་མུག་ཅན་གྱི་དོན་བྱས།
ཚུར་འདུས་པ་ལས་གཞལ་ཡས་ཁང་གི་ཕྱི་རོལ་འཁོར་ཡུག་དཀར་པོའི་སྟེང་དུ་
འདུས་པ་ལྔའམ་ཞུ་བ་སྔ་མ་ལས། སངས་རྒྱས་རྣམ་པར་སྣང་མཛད་ཆེ་ནས། རྡོ་
རྗེ་ ལྕགས་ཀྱུ་ཞགས་པ་ཆེའི་བར་དུ་མཚན་ གྱི་ ཡི་གེ་ དཀར་པོར་གྱུར། དེ་ལ་
དམིགས་ནས་སངས་རྒྱས་རྣམ་པར་སྣང་མཛད་ཆེ་ནས་རྡོ་རྗེ་ལྕགས་ཀྱུ་ཞགས་
པའི་བར་དུ་འདོན། དེའི་རྗེས་ལ་དེའི་ཕྱི་རོལ་འཁོར་ཡུག་སྔོན་པོ་ལས་འཇམ་
དཔལ་རྡོ་རྗེའི་རིགས་ཀྱི་མཚན། རྡོ་རྗེ་འཇིགས་བྱེད་ནས། སྒྲ་དང་ལྡན་པ་རྣམས་
ཀྱི་མཆོག་གི་བར་དུ་བཀོད་ལ་འདོན་བྱ་བ་འཕྲོ་ཅན་དུ་ལུས་པ་ཡིན་ནོ། །རིགས་
སོ་སོའི་རྣལ་འབྱོར་ལ་གནས་ནས་རྒྱུད་རྫོ་གས་པར་འདོན་ནོ། །
དང་པོ་ཁོ་ན་རིགས་བསྡུས་པའི་གཙོ་བོ་གསུམ་བརྩེག་པ་དེས་གོང་ལེའུ་
ལྔ་པར་བསྟན་པ་བཞིན་དུ། གཙོ་བོ་གསུམ་བརྩེག་པ་ཐུགས་ཀའི་ཨ་ལས་འོད་
ཟེར་འཕྲོ་བ་དང༌། མཛད་པ་དང་
། བསྡུ་བ་དང་། བསྡུས་ཏེ་བསྟན་པར་ འཁོད་
དུས་སུ་རིགས་བསྡུས་པའི་མཚན་གཞལ་ཡས་ཁང་གི་ནང་དུ། འདི་ལྟར་
སངས་རྒྱས་བཅོམ་ལྡན་འདས། །ཞེས་པ་ནས། ཐེག་པ་ཆེན་པོའི་ཚུལ་གྱི་མཆོག །
ཞེས་པའི་བར་དུ་བཀོད་ལ་འདོན། དེ་ཐོན་མ་ཐག་ཏུ་རིགས་བསྡུས་པའི་གཙོ་བོ་
གསུམ་བརྩེག་པ་དེ་སྐད་ཅིག་གིས་སྟོང་པ་ཉིད་དུ་བསྒོམ། དེའི་ཤུལ་དུ་འཇམ་
དཔལ་དེ་བཞིན་གཤེགས་པའི་རིགས་ཀྱི་གཙོ་བོ་གསུམ་བརྩེག་པ་སྐད་ཅིག་གིས་
228 -164



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བསྐྱེད་ལ། དེའི་ཐུགས་ཀའི་ཨ་ལས་འཇམ་དཔལ་དེ་བཞིན་གཤེགས་པའི་རིགས་
ཀྱི་ཡེ་ཤེས་སེམས་དཔའ་ཕྱག་གཡས་རལ་གྲི། གཡོན་འཁོར་ལོ་བསྣམས་པའི་སྐུ་
ཕྲ་མོ་དཔག་ཏུ་མེད་པ་སྤྲོས་ལ། ཐུན་མོང་དུ་མཛད་པ་བཅུ་གཉིས། ཁྱད་པར་དུ་
གདུལ་བྱ་གཏི་མུག་ཅན་གྱི་དོན་བྱས་ནས་ཚུར་འདུས་ནས་འཁོར་ཡུག་དཀར་པོའི་
སྟེང་དུ་འདུས་པ་ལྔའམ་ཞུ་བ་ལྔ་པ་ལས། སངས་རྒྱས་རྣམ་པར་སྣང་མཛད་ཆེ་
ནས་རྡོ་རྗེ་ལྕགས་ཀྱུ་ཞགས་པ་ཆེའི་བར་དུ་མཚན་གྱི་ཡི་གེར་གྱུར། དེ་ལ་དམིགས་
ལ་འདོན། དེ་ནས་དེ་བཞིན་གཤེགས་པའི་གཙོ་བོ་གསུམ་བརྩེག་པ་དེ་སྟོང་
ཉིད་དུ་བསྒོམ། དེའི་ཤུལ་དུ་རྡོ་རྗེ་རིགས་ཀྱི་གཙོ་བོ་གསུམ་བརྩེག་པ་བསྐྱེད་ལ་
ཁོར་ཡུག་སྔོན་པོ་ལ་བཀོད་པ་འདོན། ཞེས་པ་འཕྲོ་ཅན་དུ་ལུས་ཏེ། དེ་ལྟར་
འཕྲོ་ཅན་རྣམ་པ་གཉིས་སོ། །
གལ་ཏེ་རྒྱུད་འདི་དུམ་བུར་འདོན་ན། རྒྱུ་མཚན་རྣམ་པ་གསུམ་གྱིས་དུམ་
བུར་འདོན་ཏེ། རྟེན་གྱི་གང་ཟག་གཅིག་གིས་དེ་བཞིན་གཤེགས་པའི་རིགས་ཀྱི་
དཀྱིལ་འཁོར་འདིར་དབང་ཐོབ་ནས། ལེ་ཚེ་གཞན་ལ་སྤྱད་དུ་མི་རུང་པས་རྒྱུད་
འདི་དུམ་བུར་འདོན་པ་ཡང་སྲིད། རྟེན་གྱི་གང་ཟག་གཅིག་འདི་ལ་མོས་ནས་དུམ་
བུར་འདོན་པ་ཡང་སྲིད། རྟེན་གྱི་ཟག་གཅིག་འཇམ་དཔལ་གྱི་རྣལ་འབྱོར་པ་ཡིན་
པ་ལ། ཞི་བའི་ལས་གཅིག་བསྒྲུབ་དགོས་པ་བྱུང་ནས། རྒྱུད་འདི་དུམ་བུར་འདོན་
པ་ཡང་སྲིད། དེ་ལྟར་རྒྱུ་མཚན་རྣམ་པ་གསུམ་གྱིས་རྒྱུད་འདི་དུམ་བུར་འདོན་ན།
དང་པོ་ཁོ་ནར་ གནས་ ཁང་ཡིད་དུ་འོང་བར་ སོང་། ཁྲུས་བྱས་སྟན་བདེ་བ་ལ་
འདུག་ནས། བསྲུང་བའི་འཁོར་ལོ་མདོར་བསྡུས་པ་བྱས་ནས། འཇམ་དཔལ་དེ་
བཞིན་ གཤེགས་ པའི་ རིགས་ ཀྱི་ གཞལ་ ཡས་ ཁང་། དེ་ བཞིན་ གཤེགས་ པའི་
228 -165



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
རིགས་ཀྱི་གཙོ་བོ་སུམ་རྩེག་པའི་བར་གོང་ལེའུ་བཞི་པར་བསྟན་པ་བཞིན་དུ་
བསྒོམས་ལ། སུམ་བརྩེག་པ་དེའི་ཐུགས་ཀའི་ཨ་ལས། འཇམ་དཔལ་དེ་བཞིན་
གཤེགས་པའི་རིགས་ཀྱི་ལྷ་སྐུ་མདོག་དཀར་པོ་གཡས་རལ་གྲི། གཡོན་འཁོར་ལོ་
བསྣམས་པའི་སྐུ་དཔག་ཏུ་མེད་པ་སྤྲོས། ཐུན་མོང་དུ་མཛད་པ་བཅུ་གཉིས་བྱས།
ཁྱད་པར་དུ་གདུལ་བྱ་གཏི་མུག་ཅན་གྱི་དོན་བྱས། ཚུར་འདུས་པ་ལས་འདུས་པ་
ལྔ་འམ་ཞུ་བ་སྔ་བ་ལས་མཚན་གྱི་ཡི་གེར་གྱུར་ཏེ།
དེ་ཡང་བྱེ་མ་ལུང་པ་ནི་ལྷ་དང་མཚན་དུ་ངོས་སྦྱོར་བྱེད། པུ་རངས་པ་ནི་
རིགས་ཆུང་ལྔར་བགོད་དེ། དབུས་སུ་དེ་བཞིན་གཤེགས་པའི་རིགས་ཀྱི་དེ་བཞིན་
གཤེགས་ པ་ མཚན། ཤར་ དུ་ དེ་ བཞིན་ གཤེགས་ པ་ རྡོ་ རྗེའོ། །ལྷོར་ དེ་ བཞིན་
གཤེགས་ པ་ རིན་པོ་ཆེ། ནུབ་ཏུ་དེ་བཞིན་གཤེགས་པ་པདྨ། བྱང་དུ་དེ་བཞིན་
གཤེགས་ པའི་ ལས་ ཀྱི་ རིགས་ ཀྱི་ མཚན་ མའི་རྣམ་པ་ལྔར་ བགོས་ཏེ། དེ་ ལ་
དམིགས་ནས་སངས་རྒྱས་རྣམ་པར་སྣང་མཛད་ཆེ་ནས། རྡོ་རྗེ་ལྕགས་ཀྱུ་ཞགས་པ་
ཆེའི་བར་དུ་དམིགས་ནས་ཚར་གསུམ་མམ་བདུན་ནམ། ཉི་ཤུ་རྩ་གཅིག་གམ།
བརྒྱ་རྩ་བརྒྱད་ཀྱི་བར་དུ་འདོན། དེ་ལ་སྐྱོ་ན་མཚན་ལ་མཚན་གྱི་བསྟོད་པ་བྱས་ན་
དངོས་གྲུབ་ཉིས་འགྱུར་དུ་འབྱུང་བས་འདུད་ཉི་ཤུས་བསྟོད། དེའི་རྗེས་ལ་ཐུགས་
ཀ་ནས་འོད་སྤྲོས། མཚན་གྱི་ཡི་གེ་རྣམས་རྡོ་ཁབ་ལེན་གྱིས་ཁབ་བླངས་པ་བཞིན་
དུ་ཚུར་ཐུགས་ཀར་བསྡུའོ། །རྡོ་རྗེ་འཆང་ཆེན་པོ་ལ་སོགས་པ་ཡང་ཚུར་ཐུགས་
ཀར་བསྡུ་ལ་སྟོང་པ་ཉིད་དུ་བསྒོམ། སྟོང་པའི་ངང་ལས་དང་པོའི་སངས་རྒྱས་སུ་
ལངས་ལ་སྤྱོད་ལམ་ཡན་ལག་བརྒྱད་ཅི་རིགས་སུ་བྱའོ། །འཕགས་པ་འཇམ་
དཔལ་གྱི་ཏི་ཀ་ལས་ལེའུ་དྲུག་པའི་བཤད་པའོ།།
11
228 -166



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ད་ནི་ལེའུ་བདུན་པའི་དགོས་པའི་དོན་ནི། གདུལ་བྱ་ཞེ་སྡང་ཅན་གྱིས་
རང་གི་དོན་དང་གཞན་གྱི་དོན་མ་ལུས་པར་འགྲུབ་ཏུ་འཇུག་པའོ། །བསྡུས་པའི་
དོན་ལ་ལྔ་ལས། དང་པོ་རྡོ་རྗེ་རིགས་ཀྱི་དེ་བཞིན་གཤེགས་པའི་རིགས་ཀྱི་མཚན་
བཅོ་ལྔ་སྟོན། ཚིག་གི་དོན་ནི་ཁྲོ་བོ་འདི་ཐམས་ཅད་ལ་ཁྲོ་བོའི་མིང་ནི་ཅི་ཡིན་པ་
དང་། རྒྱུད་གང་ན་ གྲགས་པ་དང་། ཁྲོ་བོ་དེར་གཞག་པའི་འཐད་པ་དང་དེའི་
བདག་ ཉིད་དུ་བྱུང་བ་དེ་ སུ་ ཡིན་ པ་ དང་། བཞི་ བཞི་ སྦྱར་ རོ། །དེ་ ཡང་ རྡོ་ རྗེ་
འཇིགས་བྱེད་ནི་ཁྲོ་བོའི་མིང་ངོ༌
། །རྒྱུད་ནི་རྡོ་རྗེ་འཇིགས་བྱེད་ལས་སོ། །འཐད་པ་
ནི་ལྷ་དབང་ཕྱུག་ཆེན་པོ་གདུལ་བའི་དོན་དུ་རྡོ་རྗེ་འཇིགས་བྱེད་དབུ་དགུ་ཕྱག་
བཞི་པའི་སྐུ་བྱུང་བའོ། །དེ་ཡི་བདག་ཉིད་དུ་ཡང་འཇམ་དཔལ་ཡེ་ཤེས་སེམས་
དཔའ་ཁྱོད་ཡིན་ཞེས་པའོ། །
འཇིགས་པར་བྱེད་པ་ཁྲོ་བོའི་མིང་ངོ་། རྒྱུད་རྡོ་རྗེ་འཇིགས་བྱེད་ལས་སོ། །
འཐད་པ་ནི་ཁྲོ་བོ་འདིའི་བ་སྤུའི་བུ་ག་ནས་སྤྲུལ་པ་དཔག་ཏུ་མེད་པ་བསྐྱེད་ནས་
སེམས་ཅན་མ་རུངས་པ་འདུལ་ཞིང་འཇིགས་པར་བྱེད་པའོ། །དེའི་བདག་ཉིད་དུ་
ཡང་འཇམ་དཔལ་ཡིན་ཞེས་ཀུན་ལ་སྦྱར་བར་བྱའོ། །ཁྲོ་བོའི་རྒྱལ་པོ་ནི་མིང་
།
རྒྱུད་ཁྲོ་བོ་རྣམ་པར་རྒྱལ་བའི་རྒྱུད་ལས་སོ། །འཐད་པ་ནི་ཁྲོ་བོ་འདི་མཐོང་བ་
ཙམ་གྱིས་ཁྲོ་བོ་གཞན་དག་གི་ཕྱག་མཚན་ལ་སོགས་པ་འཆར་བའོ། །དེ་
ཐམས་ཅད་གསང་རྒྱུད་ལས། དེ་ནས་འཇམ་དཔལ་དབྱངས་ཀྱིས་ནི། ཁྲོ་བོའི་
མིང་ནི་གཤིན་རྗེ་གཤེད། །དེ་མཐོང་ནས་ནི་ཁྲོ་བོ་གཞན། ཐམས་ཅད་ཀྱི་ནི་ལག་
ཆ་འཆོར། །ཞེས་སོ། །གདོང་དྲུག་པ་ནི་མིང་
། རྒྱུད་སྒྱུ་འཕྲུལ་དྲྭ་བ་ལས་གསུངས་
སོ། །འཐད་པ་ནི་གདོང་དྲུག་ཡོད་པ་བཞིན་དུ་ཕྱག་དང་ཞབས་དོན་གྱིས་དྲུག་
228 -167



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡༽
དྲུག་ཡོད་པར་བཞེད་དོ། །འཇིགས་པ་ནི་མིང་ངོ༌། །འཐད་པ་ནི་བ་སྤུའི་བུ་ག་ནས་
ཁྲོ་བོ་དཔག་ཏུ་མེད་པ་སྤྲོས་ནས་གདུལ་བྱ་མ་རུང་པ་རྣམས་འཇིགས་པར་བྱེད་
པའོ། །མིག་དྲུག་པ་ནི་མིང་ངོ༌
། །
རྒྱུད་ནི་དེ་གཉིས་ཀར་ཕྱག་ན་རྡོ་རྗེའི་དབང་བསྐུར་བའི་རྒྱུད་ལས་སོ། །
འཐད་པ་ནི་སྐར་མ་སྨིན་དྲུག་བཞིན་དུ་སྨིན་མཚམས་ན་སྤྱན་གསུམ་སྤུངས་པའི་
ཚུལ་དུ་ཡོད་པའོ། །ལག་དྲུག་པ་ནི་མིང་ངོ༌
། །རྒྱུད་ནི་རྡོ་རྗེ་སྙིང་པོ་རྒྱན་གྱི་རྒྱུད་
ལས་སོ། །འཐད་པ་ནི་ཕར་ཕྱིན་དྲུག་གི་རྟགས་སུ་ཕྱག་དྲུག་དང་ལྡན་པའོ། །
སྟོབས་པོ་ཆེ་ནི་མིང་ངོ༌
། །རྒྱུད་རིག་པ་མཆོག་ལས་སོ། །འཐད་པ་ནི་དུས་གསུམ་
གྱི་སངས་རྒྱས་ཐམས་ཅད་ཀྱི་མཐུ་སྟོབས་གཅིག་ཏུ་བསྡུས་པའི་བདག་ཉིད་དོ། །
ཀེང་རུས་ནི་མིང་ངོ༌
། །རྒྱུད་འཁོར་ལོ་སྡོམ་པ་ལས་སོ། །འཐད་པ་ནི་ཧེ་རུ་ཀ་ཀེང་
རུས་ཀྱི་གཟུགས་སུ་བྱུང་བས་སོ། །མཆེ་བ་གཙེགས་པ་ནི་མིང་ངོ༌
། །རྒྱུད་རྡོ་རྗེ་
གསང་འདུས་ལས་སོ། །འཐད་པ་ནི་ཞལ་གྱི་མཆེ་བ་གཉིས་བརྩེགས་ཤིང་གདུལ་
བྱ་མ་རུངས་པར་བསྡིགས་པར་བྱེད་པའོ། །ཧ་ལ་ཧ་ལ་ནི་མིང་ངོ༌
། །རྒྱུད་དོན་ཡོད་
ཞགས་པ་ལས་སོ། །འཐད་པ་ནི་ཞལ་ནས་ཧ་ལ་ཧ་ལ་ཞེས་པའི་སྒྲ་རྒྱུན་དུ་སྒྲོགས་
པའོ། །ཡང་ན་དུག་ཧ་ལ་ཧ་ལ་འཇོམས་པའོ། །
གདོང་བརྒྱ་པ་ནི་མིང་
། རྒྱུད་རྡོ་ རྗེ་ རྩེ་མོ་ལས་སོ། །འཐད་པ་ནི་ ཁྲོ་བོ་
གདོང་བརྒྱ་པས་འདུལ་བ་ལ་དེར་བྱུང་བའོ། །གཤིན་རྗེ་གཤེད་ནི་མིང་ངོ༌། །རྒྱུད་
གསང་བ་འདུས་པ་ལས་སོ། །འཐད་པ་ནི་ཐ་མལ་གྱི་ལས་ཀྱི་གཤིན་རྗེ་དེ་མེད་
པར་བྱེད་ཅིང་འཇོམས་པས་སོ། །བགེགས་ཀྱི་རྒྱལ་ནི་མིང་ངོ༌
། །རྒྱུད་སྒྱུ་འཕྲུལ་དྲྭ་
བ་ལས་སོ། །འཐད་པ་ནི་བགེགས་ཚོགས་བདག་གླང་སྣ་འདུལ་ཞིང་དེ་ལས་རྒྱལ་
228 -168



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བས་སོ། །རྡོ་རྗེ་ཤུགས་ཅན་ནི་མིང་ངོ༌
། །རྒྱུད་ནི་དམ་ཚིག་ཆེན་པོ་བཀོད་པའི་
རྒྱུད་ལས་སོ། །འཐད་པ་ནི་རྡོ་རྗེས་གཟུང་འཛིན་གྱི་རྣམ་རྟོག་གིས་མི་ཕྱེད་ཅིང་
གཉིས་སུ་མེད་པའི་དོན་དང་ལྡན་པས་འགྲོ་བའི་དོན་བྱེད་པས་ཤུགས་ཅན་ནོ། །
དེའི་བདག་ཉིད་དུ་བྱུང་བ་ཡང་འཇམ་དཔལ་གཉིས་མེད་ཡིན་ཞེས་སོ། །
ད་ནི་རྡོ་རྗེ་རིགས་ཀྱི་རྡོ་རྗེའི་རིགས་ལ་མཚན་བཅུ་བཞིས་བསྟོད་དེ། དེ་
ཡང་འཇིགས་བྱེད་ནི་ཁྲོ་བོའི་མིང་ངོ་། །རྒྱུད་ཟླ་གསང་ཐིག་ལེ་ལས་སོ། །འཐད་
པ་ནི་སྡང་བར་བྱེད་པ་ཐམས་ཅད་སྐྲག་པར་བྱེད་པས་སོ། །རྡོ་རྗེ་གྲགས་པ་ནི་མིང་
ངོ༌། །རྒྱུད་དཔལ་ གཉིས་མེད་རྣམ་པར་རྒྱལ་བ་ལས་སོ། །འཐད་པ་ནི་གཟུང་
འཛིན་གྱི་རྣམ་པར་རྟོག་པས་མི་ཕྱེད་པའི་ཡོན་ཏན་གྱི་ཁྱད་པར་གྱི་གྲགས་པ་དང་
ལྡན་པས་སོ། །རྡོ་རྗེའི་སྙིང་ནི་མིང་ངོ༌། །རྒྱུད་ཟླ་གསང་ཐིག་ལེ་ལས་སོ། །འཐད་
པ་ནི་རྡོ་རྗེའི་ རིགས་ཀྱི་ཐུགས་མངའ་བས་སོ། །སྒྱུ་འཕྲུལ་རྡོ་རྗེ་ནི་མིང་ངོ༌
། །
འཐད་པ་ནི་སྒྱུ་འཕྲུལ་ནི་སྤྲུལ་པའོ། །རྡོ་རྗེ་ནི་གཉིས་སུ་མེད་པའི་ཡེ་ཤེས་དང་
།
དབྱེར་མེད་ནི་མི་ཕྱེད་པའོ། །གསུས་པོ་ཆེ་ནི་མིང་ངོ༌། །འཐད་པ་ནི་དབང་ཕྱུག་
ཆེན་པོ་གདུལ་བའི་དོན་དུ་གསུས་ཁྱིམ་ཤིན་ཏུ་ཆེ་བར་སྟོན་པའོ། །
དེ་གཉིས་ཀྱང་རྒྱུད་འཇམ་དཔལ་སྒྱུ་འཕྲུལ་དྲྭ་བའི་ཁྲི་དྲུག་སྟོང་པ་ལས་
སོ། །རྡོ་རྗེ་ལས་སྐྱེས་མིང་ངོ༌། །རྒྱུད་འབྱུང་པོ་འདུལ་བྱེད་ལས་སོ། །འཐད་པ་ནི་
ཁྲོ་བོ་འདི་རྒྱུད་རྡོ་རྗེ་ལས་བྱུང་ཞིང་དེ་ལས་སྐྱེས་པས་སོ། །རྡོ་རྗེའི་བདག་མིང་ངོ་
། །
རྒྱུད་རྡོ་རྗེ་ས་འོག་ལས་སོ། །འཐད་པ་རྡོ་རྗེ་རྩེ་ལྔ་པ་ཕྱག་ན་འཛིན་ཅིང་དེའི་
བདག་པོར་གྱུར་པས་སོ། །རྡོ་རྗེ་སྙིང་པོ་ནི་མིང་ངོ༌། རྒྱུད་རྡོ་རྗེ་སྙིང་པོ་རྒྱན་
རྒྱུད་ལས་སོ། །
228 -169



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༡༽
འཐད་པ་རྡོ་རྗེ་ནི་སྟོང་པ། སྙིང་པོ་ནི་བདེ་བ་སྟེ། བདེ་སྟོང་དབྱེར་མི་ཕྱེད་
པའི་ཁྲོ་བོ་ཡིན་པས་སོ། །མཁའ་འདྲ་བ་ནི་མིང་ངོ་། །རྒྱུད་གསང་བ་མཛོད་ཀྱི་
རྒྱུད་ལས་སོ། །འཐད་པ་ནི་ནམ་མཁའ་དང་འདྲ་བར་མི་འགྱུར་བར་གདུལ་བྱའི་
དོན་བྱེད་པས་སོ། །མི་གཡོ་བ་ནི་མིང་ངོ་
། །རྒྱུད་ནི་སྒྱུ་འཕྲུལ་དྲྭ་བ་ལ་སོགས་པ་
ལས་སོ། །འཐད་པ་ནི་བདུད་དང་བར་དུ་གཅོད་པ་ཐམས་ཅད་ཀྱིས་མི་འགུལ་
ཞིང་ མི་ ལྡོག་ པས་ སོ། །རལ་ པ་ གཅིག་ གིས་ བགྱིངས་ནི་མིང་ངོ༌། །རྒྱུད་རྡོ་ རྗེ་
གཅོད་པ་ལས་སོ། །འཐད་པ་ནི་དབུ་སྐྲ་རལ་པ་ཐམས་ཅད་གཅིག་ཏུ་བསྒྲིལ་ནས་
དབུ་ལ་ཐོད་དུ་བཅིང་སྟེ། རྩེ་མོ་ཐུར་དུ་ཅུང་ཟད་བབ་པའོ། །གླང་ཆེན་ཀོ་རློན་
གོས་སུ་གྱོན་ནི་མིང་ངོ་། །རྒྱུད་འཁོར་ལོ་བདེ་མཆོག་ལས་སོ། །འཐད་པ་ནི་གཏི་
མུག་སྤངས་པའི་བརྡར་གླང་པོ་ཆེའི་ཀོ་བ་རློན་པ་ཧེ་རུ་ཀའི་སྟོད་གཡོགས་སུ་གོན་
ཏེ། ཀོ་བ་རློན་པ་ཁྲག་འཛག་པ་ནི་ཐབས་ཐུགས་རྗེ་ཆེན་པོས་སེམས་ཅན་གྱི་དོན་
ལ་ཆགས་པའི་བརྡའོ། །དྲག་ཆེན་ནི་མིང་ངོ༌
། །འཐད་པ་ནི་དྲག་པོ་ཡང་ཡིན་ལ་
ཆེན་པོ་ཡང་ཡིན་པས་སྟེ། གཉིས་སུ་མེད་པའི་ཡེ་ཤེས་ཆེ་ནི་མཐུ་རྩལ་ཆེན་པོ་དང་
ལྡན་པའོ། །ཧ་ཧ་ཞེས་སྒྲོགས་པའི་མིང་ངོ༌། །འཐད་པ་ནི་ཁྲོ་བོ་འདིའི་ཞལ་ནས་ཧ་
ཧ་ཞེས་བྱ་བའི་གད་མོ་རྒྱུན་མི་འཆད་པར་སྒྲོགས་པའོ། ཁྲོ་བོ་དེ་གཉིས་ཀྱང་ཁྲོ་བོ་
རྣམ་པར་རྒྱལ་བའི་རྒྱུད་ལས་གྲགས་སོ། །
ད་ནི་རྡོ་རྗེ་རིགས་ཀྱི་རིན་པོ་ཆེའི་རིགས་ཀྱི་མཚན་བཅུ་བཞིས་སྟོན་ཏེ། ཧི་
ཧི་ཞེས་སྒྲོགས་པ་ནི་ཁྲོ་བོའི་མིང་ངོ་
། །རྒྱུད་ཟླ་གསང་ཐིག་ལེ་ལས་སོ། །འཐད་པ་
འཁྲོ་བོ་འདི་གཞེངས་པ་དང་བཞུགས་པའི་དུས་སུ་ཞལ་ནས་ཧི་ཧི་ཞེས་སྒྲོགས་
པར་བྱེད་པས་སོ། །དེའི་བདག་ཉིད་དུ་བྱུང་བ་ཡང་འཇམ་དཔལ་གཉིས་མེད་ཡེ་
228 -170



ཤེས་སེམས་
འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
་དཔའ་ཁྱོད་ཡིན་ཞེས་སོ། །འཇིགས་པར་བྱེད་པ་ནི་མིང་ངོ༌
། །རྒྱུད་
ཀུན་ལས་བསྡུས་པ་ལས་སོ། །
འཐད་པ་ནི་ཁྲོ་བོ་འདིའི་བ་སྤུའི་བུ་ག་ནས་སྤྲུལ་པའི་སྐུ་དཔག་ཏུ་མེད་པ་
སྟོན་ཏེ། བགེགས་ལ་སོགས་པ་འཇིགས་པར་བྱེད་པས་སོ། །ཁྲོ་བོ་འདི་བཞི་ནི་
གསང་བ་རྒྱན་གྱི་སྡེ་ བཀོད་པའི་རྒྱུད་ལས་སོ། །གད་མོ་ཆེན་པོ་ནི་མིང་ངོ༌། །
འཐད་པ་ནི་ཨ་ཧ་ཧ་ཧ་ས་ཞེས་བྱ་བའི་བར་མ་ཆད་པའི་གད་མོ་དགོད་པའོ། །
གད་རྒྱངས་ནི་མིང་ངོ༌
། །འཐད་པ་ནི་གད་མོ་དགོད་ པའོ། །རྒྱངས་ནི་སྐད་ ཀྱི་
གསང་ཤིན་ཏུ་མཐོ་བ་ནས་བཞད་པའོ། །རྡོ་རྗེ་གད་མོ་ནི་མིང་ངོ༌
། །འཐད་པ་ནི་
ཡེ་ཤེས་ཀྱི་གད་མོས་ཡིད་བདེ་བའི་གད་མོ་དགོད་པའོ། །ཆེར་སྒྲོགས་པ་ནི་མིང་
ངོ༌། །འཐད་པ་ནི་འཇིག་རྟེན་གསུམ་དུ་སྐད་ཐོས་པར་བྱེད་ཅིང་སྒྲ་སྒྲོགས་པའོ། །
རྡོ་རྗེ་སེམས་དཔའ་ནི་མིང་ངོ༌
། །རྒྱུད་དཔལ་མཆོག་དང་པོ་ལས་སོ། །
འཐད་པ་ནི་རྡོ་རྗེ་ལ་དགོངས་ཤིང་སེམས་དཔའི་ཐུགས་མངའ་བ་སྟེ། ཤེས་རབ་
སྟོང་པ་དང་ཐབས་སྙིང་རྗེ་ཆེན་པོ་དང་ལྡན་པས་སོ། །སེམས་དཔའ་ཆེ་མིང་ངོ་། །
རྒྱུད་གསང་བ་འདུས་པ་ལས་སོ། །འཐད་པ་ནི་དྲུག་པ་རྡོ་རྗེ་འཆང་ཆེན་པོའི་ངོ་
བོར་བཞུགས་སོ། ཁྲོ་བོ་འདི་གཉིས་གསང་བ་རྒྱན་གྱི་རྒྱུད་ལས་སོ། རྡོ་རྗེ་རྒྱལ་པོ་
ནི་མིང་ངོ༌
། །འཐད་པ་ནི་རྣམ་རྟོག་གིས་མི་ཕྱེད་པའི་སྐུར་སྤྲུལ་ནས་གདུལ་བྱའི་
སྤང་བྱ་མི་མཐུན་པའི་ཕྱོགས་ཟིལ་གྱིས་གནོན་པའོ། །རྒྱུད་གསང་བ་མཛོད་ལས་
སོ། །བདེ་བ་ཆེ་མིང་ངོ༌
། །རྒྱུད་འཁོར་ལོ་བདེ་མཆོག་ལས་སོ། །འཐད་པ་ནི་དེ་
བཞིན་གཤེགས་པ་ཐམས་ཅད་ཟག་མེད་ཀྱི་ཁ་སྦྱོར་གྱི་བདེ་བ་བསྐྱེད་པས་སོ། །
རྡོ་རྗེ་དྲག་པོ་ནི་མིང་ངོ་
། །གསང་བ་རྒྱན་གྱི་རྒྱུད་ལས་སོ། །འཐད་པ་ནི་གཉིས་སུ་
228 -171



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
མེད་པའི་ཡེ་ཤེས་ཀྱི་ཤུགས་ཆེན་པོའི་མཐུས་མྱུར་དུ་འགྲོ་བའོ། །དགའ་བ་ཆེན་པོ་
མིང་ངོ༌། །རྒྱུད་ནོར་བུ་གསང་བ་ཐིག་ལེ་ལས་སོ། །འཐད་པ་ནི་ལྷ་ཞལ་སྦྱར་གྱི་
ཟག་མེད་ཀྱི་བདེ་བ་ཆེན་པོ་དང་ལྡན་པས་སོ། །རྡོ་རྗེ་ཧཱུྃ་སྟེ་ཧཱུྃ་ཞེས་སྒྲོགས་ནི་མིང་
ངོ༌
། །རྒྱུད་དཔལ་དེ་ཁོ་ན་ཉིད་འདུས་པ་ལས་སོ། །འཐད་པ་ནི་ཁྲོ་བོ་ཧཱུྃ་མཛད་
ཀྱིས་ལྷ་དབང་ཕྱུག་ཆེན་པོ་གདུལ་བའི་དོན་དུ་ཧཱུྃ་མཛད་ཧཱུྃ་བཞི་པའི་བདག་ཉིད་
དུ་བསྟན་པའོ། །
ད་ནི་རྡོ་རྗེ་རིགས་ཀྱི་པདྨའི་མཚན་བཅུ་བཞིས་བསྟན་ཏེ། དེ་ཡང་རྡོ་རྗེ་
རལ་གྲི་ནི་མིང་ངོ་
། །རྒྱུད་དཔལ་སྒྱུ་འཕྲུལ་དྲྭ་བ་ལས་སོ། །འཐད་པ་ནི་ཕྱག་
མཚན་དུ་རྡོ་རྗེ་དང་ རལ་གྲི་འཛིན་པས་སོ། །དེའི་བདག་ཉིད་དུ་བྱུང་བ་ཡང་
གཉིས་མེད་ཡེ་ཤེས་ཆེན་པོ་ཁྱོད་ཡིན། ཞེས་སོ། །མ་ལུས་གཅོད་ནི་མིང་ངོ༌
། །
རྒྱུད་སྒྱུ་འཕྲུལ་དྲྭ་བ་ལས་སོ། །འཐད་པ་ནི་ཁྲོ་བོ་དེའི་འཕྲིན་ལས་ཏེ། རྣམ་པར་
རྟོག་པ་མ་ལུས་པར་གཅོད་པའོ། །ཁྲོ་བོ་འདི་གཉིས་རྣམ་པར་སྣང་མཛད་མངོན་
པར་བྱང་ཆུབ་པའི་རྒྱུད་ལས་བསྟེན་ཏེ། དེ་ཡང་རྡོ་རྗེ་ཀུན་འཆང་ནི་མིང་ངོ༌
། །
འཐད་པ་ནི་ཕྱག་མཚན་དུ་རྡོ་རྗེ་རྒྱ་གྲམ་འཛིན་པས་སོ། །རྡོ་རྗེ་ཅན་ནི་མིང་ངོ༌། །
འཐད་པ་ནི་གཉིས་སུ་མེད་པའི་ཡེ་ཤེས་ཀྱི་ཁྲོ་བོ་དེ་ལ་རྣམ་རྟོག་གིས་མི་ཕྱེད་པས་
སོ། །རྡོ་རྗེ་གཅིག་པུ་ནི་མིང་ངོ༌
། །རྒྱུད་ནི་དཔལ་གཉིས་མེད་མཉམ་པ་ཉིད་རྣམ་
པར་རྒྱལ་བའི་རྒྱུད་ལས་སོ། །འཐད་པ་ནི་གཉིས་སུ་མེད་པའི་ཡེ་ཤེས་དེ་གཅིག་
པུའི་རྣམ་འཕྲུལ་དུ་བྱུང་བས་སོ། །གཡུལ་སེལ་བ་ནི་མིང་ངོ༌
། །རྒྱུད་འཇིག་རྟེན་
གསུམ་རྣམ་པར་རྒྱལ་བ་ལས་སོ། །འཐད་པ་ནི་ཉོན་མོངས་པའི་ཚོགས་ཀྱི་གཡུལ་
ཐམས་ཅད་སེལ་བའོ། ཁྲོ་བོ་འདི་གཉིས་གཤིན་རྗེ་འབུམ་པ་རྡོ་རྗེ་འཇིགས་བྱེད་
228 -172



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཀྱི་རྒྱུད་ལས་སོ། །རྡོ་རྗེ་འབར་བ་མིག་མི་བཟད་ནི་མིང་ངོ་། །འཐད་པ་ནི་ཁྲོ་བོ་
འདི་སྤྱན་གྱི་སྒོ་ནས་མིང་བཏགས་པ་སྟེ། རྡོ་རྗེའི་འོད་འབར་བའི་སྤྱན་ཟླུམ་ཞིང་
མི་བཟད་པ་རྡོ་རྗེའི་སྤྱན་ནས་འོད་ཟེར་རྡོ་རྗེའི་འོད་འབར་བ་འཕྲོ་བའོ། །སྐྲ་ཡང་
རྡོ་རྗེ་འོད་འབར་བ་སྟེ་ནི་མིང་ངོ༌
། །འཐད་པ་ནི་ཁྲོ་བོ་འདི་ཡི་དབུ་སྐྲ་ལས་ཀྱང་རྡོ་
རྗེ་འོད་འབར་བ་སྤྲོས་པས་གདུལ་བྱ་གདུག་པ་ཅན་རྣམས་ཀྱི་དོན་མཛད་པས་སོ། །
ཁྲོ་བོ་འདི་བཞི་ཕྱག་ན་རྡོ་རྗེ་དབང་བསྐུར་བའི་རྒྱུད་ལས་གྲགས་ཏེ། དེ་ཡང་རྡོ་རྗེ་
འབེབས་པ་ནི་མིང་ངོ་
། །འཐད་པ་ནི་ཁྲོ་བོ་འདི་བསྒོམས་པས་ཡེ་ཤེས་འབེབས་
པས་སོ། །འབེབས་པ་ཆེན་ནི་མིང་ངོ༌། །འཐད་པ་ནི་ཁྲོ་བོ་འདི་རྣམས་བསྒོམས་
པས། རང་དང་སྣང་བོ་ཐམས་ཅད་ཟག་པ་མེད་པའི་ཡེ་ཤེས་སུ་འབེབས་སོ། །
མིག་བརྒྱ་པ་ནི་མིང་ངོ༌
། །འཐད་པ་ནི་སྤྱན་བརྒྱ་དང་ལྡན་པའོ། །རྡོ་རྗེའི་མིག་ནི་
མིང་ངོ༌
། །འཐད་པ་ནི་རྡོ་རྗེ་རྩེ་གསུམ་པ་ལྟ་བུའི་སྤྱན་མངའ་བའོ། །ཁྲོ་བོ་འདི་
གཉིས་ནི་རྡོ་རྗེ་སྙིང་པོ་རྒྱན་གྱི་རྒྱུད་ལས་བཤད་དེ། དེ་ཡང་ལུས་ནི་རྡོ་རྗེ་བ་སྤུ་
ཅན་ནི་མིང་ངོ་
། །འཐད་པ་ནི་ཁྲོ་བོ་འདིའི་སྐུའི་བ་སྤུའི་བུ་ག་ཐམས་ཅད་ནས་རྡོ་
རྗེ་རྩེ་གསུམ་པམ་རྩེ་གཅིག་པ་ལྟ་བུའི་བ་སྤུ་མངའ་བས་སོ། །རྡོ་རྗེ་སྤུ་ནི་གཅིག་པུ་
ལུས་མིང་ངོ༌། །འཐད་ པ་ནི་ཁྲོ་བོ་འདིའི་སྐུའི་བ་སྤུ་ཡང་གཉིས་མེད་ཡེ་ཤེས་
གཅིག་པོ་དེའི་ཡུལ་དང་ལྡན་པས་སོ། །
ད་ནི་རྡོ་རྗེ་རིགས་ཀྱི་ལས་ཀྱི་མཚན་བཅུ་བཞིས་སྟོན་ཏེ། སེན་མོ་སྐྱེས་པ་
རྡོ་རྗེའི་རྩེ་ནི་མིང་ངོ༌
། །རྒྱུད་རྡོ་རྗེ་རྩེ་མོ་ལས་སོ། །འཐད་པ་ནི་ཁྲོ་བོ་འདིའི་ཕྱག་
དང་ཞབས་ཀྱི་སེན་མོ་སྐྱེས་པ་ཐམས་ཅད་རྡོ་རྗེའི་སེན་མོ་མངའ་བས་སོ། །དེའི་
བདག་ཉིད་དུ་བྱུང་བ་ཡང་
། འཇམ་དཔལ་གཉིས་མེད་ཡེ་ཤེས་སེམས་དཔའ་ཁྱོད་
228 -173



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
ཡིན་ཞེས་སོ། །རྡོ་རྗེ་སྙིང་པོ་པགས་པ་འཁྲེགས་ནི་མིང་ངོ་
། །རྒྱུད་རྡོ་རྗེ་རྩེ་མོ་ལས་
སོ། །འཐད་པ་ནི་རྡོ་རྗེ་སྙིང་པོ་དང་
། འདྲ་བ་སྲ་ཞིང་འཁྲེགས་པ་དང་ལྡན་པའི་
པགས་ པ་ མངའ་ བས་ སོ། །ཁྲོ་བོ་འདི་ གསུམ་ ཁྲོ་བོ་རྣམ་ པར་ རྒྱལ་བའི་སྟེང་
གསལ་མའི་རྒྱུད་ལས་གྲགས་ཏེ། དེ་ཡང་རྡོ་རྗེ་ཕྲེང་ཐོགས་ནི་མིང་ངོ་
། །འཐད་པ་
ནི་ཕྱག་མཚན་དུ་རྡོ་རྗེས་མཚན་པའི་ཕྲེང་བ་ཐོགས་པའོ། །དཔལ་དང་ལྡན་ནི་
མིང་ངོ༌
། །འཐད་པ་ནི་འཕྲིན་ལས་ཀྱི་སྐལ་པ་ཕུན་སུམ་ཚོགས་པ་དང་ལྡན་པའི་
ཕྱིར་རོ། །རྡོ་རྗེ་རྒྱན་གྱིས་བརྒྱན་པ་ནི་མིང་ངོ་
། །འཐད་པ་ནི་ཁྲོ་བོ་འདིའི་སྐུ་ལ་རྡོ་
རྗེ་རྒྱན་གྱིས་བརྒྱན་པའོ། །གད་རྒྱང་ཧི་ཧ་ནི་མིང་ངོ༌
། །རྒྱུད་ནི་དཔུང་བཟང་ལས་
སོ། །འཐད་པ་ནི་གདུལ་བྱ་གདུག་པ་ཅན་དཔའ་སྐོང་བའི་དོན་དུ་སྐད་ཆེ་ཞིང་
རིངས་པར་སྒྲོགས་པའོ། །ངེས་པར་སྒྲོགས་པ་ནི་མིང་ངོ༌
། །རྒྱུད་ནི་ལེགས་པར་
གྲུབ་པ་ལས་སོ། །འཐད་པ་ནི་གདུལ་བྱ་ལ་གཉིས་མེད་ཀྱི་དོན་དེ་གོ་བར་སྟོན་
པའོ། །ཡི་གེ་དྲུག་པ་ནི་མིང་ངོ༌
། །རྒྱུད་ནི་དམ་ཚིག་ཆེན་པོ་དེ་ཁོ་ན་ཉིད་ཀྱི་རྒྱུད་
ལས་སོ། །འཐད་པ་ནི་ཨོཾ་ཝཱ་གི་ཤྭ་རི་མཱི༔ཞེས་ཡེ་གེ་དྲུག་དང་ལྡན་པས་སོ། །རྡོ་རྗེ་
སྒྲ་ནི་མིང་ངོ༌
། །རྒྱུད་ནི་དེ་ཁོ་ན་ཉིད་འབུམ་པ་ལས་སོ། །འཐད་པ་ནི་ཐོག་གི་སྒྲ་
ལྟ་བུ་ཤིན་ཏུ་གྲགས་པས་སོ། །འཇམ་དབྱངས་ཆེན་པོ་མིང་ངོ༌
། །རྒྱུད་འཇམ་ཞིང་
མཉེན་པའི་དབྱངས་དང་ལྡན་པས་སོ། །སྒྲ་ཆེ་བ་ནི་མིང་ངོ། །རྒྱུད་ནི་མངོན་པ་
དང་དམ་ཚིག་རྒྱན་གྱི་རྒྱུད་ལས་སོ། །འཐད་པ་ནི་གཉིས་སུ་མེད་པའི་ཡེ་ཤེས་ཀྱི་
སྒྲ་ཆེན་པོ་དང་ལྡན་པས་སོ། །འཇིག་རྟེན་གསུམ་ན་སྒྲ་གཅིག་པ་ནི་མིང་ངོ༌
། །
རྒྱུད་ནི་ཁམས་ གསུམ་རྣམ་པར་རྒྱལ་བའི་རྒྱུད་གཉིས་ལས་ སོ། །འཐད་པ་ནི་
འཇིག་རྟེན་གསུམ་དུ་གཉིས་སུ་མེད་པའི་སྒྲ་གཅིག་ཁོ་ན་སྒྲོགས་ པའོ། །ནམ་
228 -174



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འཁའ་ལས་སྒྲ་སྒྲོགས་པ་ནི་མིང་ངོ་
། །འཐད་པ་ནི་རྒྱུད་འདི་གསུང་པའི་དུས་སུ་
བདུད་ཀྱིས་བར་དུ་གཅོད་པ་བྱས་པ་བཅོམ་ལྡན་འདས་ཀྱིས་གཤིན་རྗེ་གཤེད་ལ་
བདུད་ཐམས་ཅད་ཐུལ་ཅིག་ཅེས་བཀའ་བསྩལ་ཏེ། །གཤིན་རྗེ་གཤེད་ཀྱིས་རི་
རབ་ཀྱི་རྩེར་ཕྱིན་ཏེ་སྒྲ་ཆེན་པོ་བསྒྲགས་པས་བདུད་ཐམས་ཅད་ཟིལ་གྱིས་མནན་
པས་འཁོར་དུ་བཀོད་པའོ། །སྒྲ་དང་ལྡན་པ་རྣམས་ཀྱི་མཆོག་ནི་མིང་ངོ་། །འཐད་
པ་ནི་གདུལ་བྱ་ཞེ་སྡང་ཅན་འདུལ་བའི་སྒྲའི་མཆོག་གོ །ཁྲོ་བོ་དེ་གཉིས་ཀྱང་
འཇམ་དཔལ་གཤིན་རྗེའི་རྒྱུད་ལས་སོ། །
མན་ངག་གི་དོན་ནི། འཇམ་དཔལ་རྡོ་རྗེ་རིགས་ཀྱི་དཀྱིལ་འཁོར་སྒྲུབ་
བྱར་བཞག་ནས། དེ་སྒྲུབ་པར་བྱེད་པའི་ཐབས་ལ་མཚན་གཞན་གྱི་དོན་དུ་སྒྲུབ་
པ་དང་། རང་གི་དོན་དུ་གྲུབ་པ་ལས་རང་དོན་སྟོན། དེ་ལ་བསྐྱེད་པའི་རིམ་པ་
དང་རྫོགས་པའི་རིམ་པ་ལས། རྫོགས་རིམ་སྟོན་ཏེ་སྒོམ་པ་གཙོ་བའི་རྫོགས་རིམ་
དང་། བཟླས་པ་གཙོ་བའི་རྫོགས་རིམ་དང་། སྦྱིན་སྲེག་གཙོ་བའི་རྫོགས་རིམ་
དང་གསུམ་ཡོད་པ་ལས། འདིར་བཟླས་པ་གཙོ་བའི་རྫོགས་རིམ་སྟོན། དེ་ལ་ཆེ་
བ་ཡོན་ཏན་དུ་འདོན་པ་དང་། ཟབ་མོ་གསང་སྔགས་སུ་འདོན་པ་དང་། མི་རྟོག་
པའི་ཡེ་ཤེས་གསུམ་ལས། འདིར་ཟབ་མོ་གསང་སྔགས་སྟོན། དེ་ལ་རྒྱས་པ་དང༌།
བསྡུས་པ་ལས། འདིར་རྒྱས་པར་གདོན་པ་སྟོན། དེ་ལ་གཉིས་ཏེ། རྒྱུད་རྫོགས་
པར་འདོན་པ་དང་། དུམ་བུར་གདོན་པ་ལས། འདིར་དུམ་བུར་འདོན་པ་སྟོན། དེ་
ལ་གཉིས་ལས་དང་པོར་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་
པར་འདོན་པ་སྟོན་ཏེ། དེ་ཡང་གོང་གི་རིགས་བསྡུས་ཀྱི་མཚན་བཀླགས་ནས།
རིགས་བསྡུས་ཀྱི་གཙོ་བོ་སུམ་བརྩེག་པའི་ཐུགས་ཀ་ནས་གསང་སྔགས་རྒྱུད་སྡེ་
228 -175



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧
བཞི་ལས་གྲགས་པའི་ཁྲོ་བོ་སྤྲོས། ཐུན་མོང་དུ་མཛད་པ་བཅུ་གཉིས་བྱས། ཁྱད་
པར་གྱི་མཛད་པ་གདུལ་བྱ་ཞེ་སྡང་ཅན་གྱི་དོན་བྱས་ནས། ཁྲོ་བོ་དེ་རྣམས་ཚུར་
བསྡུས་ཏེ། འཁོར་ཡུག་སྔོན་པོའི་སྟེང་དུ་འདུས་པ་ལས། མཚན་གྱི་ཡི་གེ་སྔོན་
པོར་གྱུར་ཏེ། དེ་ལ་རྡོ་ རྗེའི་དམིགས་ཏེ་རྡོ་རྗེ་འཇིགས་བྱེད་འཇིགས་པར་བྱེད་
ནས། སྒྲ་དང་ལྡན་པ་རྣམས་ཀྱི་མཆོག་གི་བར་དུ་བཀླག་པར་བྱའོ། །
དེ་ནས་པདྨའི་རིགས་ཀྱི་མཚན་འཕྲོ་ཅན་དུ་ལུས་པའོ། །དེ་ནས་རིགས་སོ་
སོའི་རྣལ་འབྱོར་ལ་གནས་ནས། རྒྱུད་རྫོགས་པར་གདོན་ན། རིགས་བསྡུས་ཀྱི་
མཚན་བཀླགས། རིགས་བསྡུས་ཀྱི་གཙོ་བོ་སུམ་བརྩེག་པ་སྟོང་པ་ཉིད་དུ་བསྒོམ།
དེའི་ཤུལ་དུ་དེ་བཞིན་གཤེགས་ པའི་གཙོ་བོ་སུམ་བརྩེག་ པ་བསྐྱེད། ཕྱི་རོལ་
འཁོར་ཡུག་དཀར་པོ་ལ་དེ་བཞིན་གཤེགས་པའི་རིགས་ཀྱི་མཚན་བཀོད། བཀླག་
ནས་སྟོང་པ་ཉིད་དུ་བསྒོམ། དེའི་ཤུལ་དུ་རྡོ་རྗེ་རིགས་ཀྱི་སུམ་བརྩེག་པ་བསྐྱེད་
ནས་དེའི་ཐུགས་ཀ་ནས་གསང་སྔགས་ཀྱི་རྒྱུད་སྡེ་བཞི་ནས་གྲགས་པའི་ཁྲོ་བོ་
སྤྲོས། ཐུན་མོང་གི་མཛད་པ་དང་ཁྱད་པར་གྱི་མཛད་པ་བྱས། ཚུར་འདུས་པ་ལས་
ཕྱི་རོལ་གྱི་འཁོར་ཡུག་སྔོན་པོ་ལ་རྡོ་རྗེ་རིགས་ཀྱི་མཚན་སྔོན་པོར་གྱུར་ཏེ། དེ་ལ་
དམིགས་ནས་རྡོ་རྗེ་རིགས་ཀྱི་མཚན་བཀླག་པར་བྱའོ། །དེ་ནས་པདྨ་རིགས་ཀྱི་
མཚན་འདོན་པ་འཕྲོ་ཅན་དུ་ལུས་པའོ། །རྒྱུད་འདི་དུམ་བུར་འདོན་ན་རྡོ་རྗེ་རིགས་
ཀྱི་དཀྱིལ་འཁོར་འདིར་དབང་བསྐུར་ཐོབ་ནས། ལེ་ཚེ་གཞན་ལ་སྤྱད་དུ་མི་རུང་
པས་དུམ་བུར་འདོན་པ་དང༌། འཇམ་དཔལ་གྱི་རྣལ་འབྱོར་པ་གཅིག་ཁྱད་པར་དུ་
མངོན་སྤྱོད་ཀྱི་ལས་ལ་ཤིས་ནས་དུམ་བུར་འདོན་པའོ། །
དེ་ལ་གོང་ལེའུ་བཞི་པ་ནས་བསྟན་པ་བཞིན་དུ་རྡོ་རྗེའི་རིགས་ཀྱི་གཙོ་བོ་
228-176



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སུམ་བརྩེག་པ་ཡན་ཆད་བསྒོམ་སྟེ། དེའི་ཐུགས་ཀ་ནས་རྒྱུད་སྡེ་བཞི་ལས་གྲགས་
པའི་ཁྲོ་བོ་སྤྲོས་ཏེ། ཐུན་མོང་གི་མཛད་པ་དང་
། ཁྱད་པར་གྱི་མཛད་པ་བྱས་ཏེ་
ཚུར་འདུས་ཏེ་རིགས་ཆུང་ངུ་ལྔར་བགོས་ཏེ། རྡོ་རྗེ་འཇིགས་བྱེད་འཇིགས་པར་
བྱེད་ནས། སྒྲ་དང་ལྡན་པ་རྣམས་ཀྱི་མཆོག་གི་བར་དུ་ཚར་གསུམ་མམ། བདུན་
ནམ། ཉེར་གཅིག་གམ། བརྒྱ་རྩ་བརྒྱད་ཀྱི་བར་དུ་འདོན་པར་བྱའོ། །
དེ་ལས་སྐྱོ་ན་མཚན་ལ་མཚན་གྱི་བསྟོད་པ་བྱས་ན་དངོས་གྲུབ་ཉིས་འགྱུར་
དུ་འབྱུང་བས་འདུད་ཉི་ཤུས་བསྟོད། མཚན་གྱི་ཡི་གེ་རྣམས་གཙོ་བོ་སུམ་བརྩེག་
པའི་ཐུགས་ཀའི་ཧཱུྃ་ལས་བསྡུས་ཏེ། རྡོ་རྗེ་ཆེན་པོ་ལ་སོགས་པ་ཡང་ཚུར་བསྡུས་ཏེ་
སྟོང་པ་ཉིད་དུ་བསྒོམ། དེའི་ངང་ལས་དང་པོའི་སངས་རྒྱས་སུ་ལངས་ཏེ་སྤྱོད་ལམ་
ཡན་ལག་བརྒྱད་བྱ། དེ་ལྟ་བུ་ཐུན་གསུམ་མམ། བཞིར་བསྒོམས་ནས་ཡོན་ཏན་
ལས་འབྱུང་བ་ཐོབ་པའོ། །འདིར་རྡོ་རྗེ་རིགས་ཀྱི་མཚན་གྱི་སྒོ་ནས་སྦོད་གཏོང་
ཟློག་པ་དང་
། གཞན་བསྲུང་བ་དང་། དགྲ་གསད་པ་རྣམས་ཀྱི་ལེའུ་འདིའི་ཁྱད་
པར་གྱི་མན་ངག་གོ །འཕགས་པ་འཇམ་དཔལ་གྱི་ཏི་ཀ་ལས་ལེའུ་བདུན་པའི་
བཤད་པའོ།།
ལེའུ་བརྒྱད་པའི་དགོས་པའི་དོན་ནི། གདུལ་བྱ་འདོད་ཆགས་ཅན་གྱིས་
རང་གི་དོན་དང་གཞན་གྱི་དོན་མ་ལུས་པར་འགྲུབ་ཏུ་འཇུག་པའི་དགོས་པ་ཡོད་
དོ། །བསྡུས་པའི་དོན་ལ་ལྔ་ལས། དང་པོ་པད་མ་རིགས་ཀྱི་དེ་བཞིན་གཤེགས་
པའི་རིགས། དེ་ལ་བརྒྱད་ལས། དང་པོ་ཡེ་ཤེས་ལྔའི་མཚན་གྱི་སྒོ་ནས་བསྟོད་དེ།
ཡང་དག་པ་ནི་དེ་བཞིན་ཉིད་རྟོགས་པ་མེད་པར་གདུལ་བྱ་ལ་ཡང་དག་པའི་དོན་
སྟོན་ཅིང་མི་བསླུ་བས་སོ། །ཡོན་ཏན་གཅིག་པའི་ཡེ་ཤེས་སོ། །བདག་མེད་ནི་
228 -177



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
གང་ཟག་གི་བདག་དང་ཆོས་ཀྱི་བདག་མེད་པར་ལྷུན་གྲུབ་ཏུ་སེམས་ཅན་གྱི་དོན་
བྱེད་པས་བྱ་བ་གྲུབ་པའི་ཡེ་ཤེས་སོ། །དེ་བཞིན་ཉིད་ནི་བདག་དང་སེམས་ཅན་
དང་ཆོས་ཐམས་ཅད་སྟོང་པ་ཉིད་དུ་རོ་གཅིག་ཅིང་གཟུང་འཛིན་དང་བྲལ་བས་
མཉམ་པ་ཉིད་ཀྱི་ཡེ་ཤེས་སོ། །ཡང་དག་མཐའ་ནི་གཟུང་འཛིན་གྱི་མཐར་འགྱུར་
ཞིང་ཡེ་ཤེས་གསུམ་གྱི་རྟེན་དུ་གྱུར་པས་མེ་ལོང་ལྟ་བུའི་ཡེ་ཤེས་སོ། །ཡི་གེ་མེད་
ན་བརྗོད་པ་ཐམས་ཅད་དང་བྲལ་བས་ཆོས་ཀྱི་དབྱིངས་ཀྱི་ཡེ་ཤེས་ཏེ། དེ་ལྟར་ཡེ་
ཤེས་ལྔའི་བདག་ཉིད་དུ་བྱུང་བ་དེ་ཡང་འཇམ་དཔལ་གཉིས་མེད་ཁྱོད་ཡིན་ཞེས་
པའོ། །
ད་ནི་ ཟབ་པ་དང་རྒྱ་ཆེ་བའི་གསུང་བསྒྲགས་པས་ལྟ་བ་ངན་པ་ཐམས་ཅད་
ཟིལ་གྱིས་གནོན་པའི་མཚན་གྱི་སྒོ་ནས་བསྟོད་པ་སྟེ། སྟོང་ཉིད་སྨྲ་བ་ནི་དངོས་པོ་
མེད་པ་སྟོང་པ་ཉིད་དང་
། དེ་དངོས་པོ་མ་ཡིན་པ་སྟོང་པ་ཉིད་དང་
། རང་བཞིན་
སྟོང་པ་ཉིད་དང་གསུམ་སྟེ། ཀུན་བརྟགས་གཞན་དབང་ཡོངས་སུ་གྲུབ་པ་གསུམ་
གྱིས་གཏན་ལ་ཕབ་པའི་སྟོང་པ་ཉིད་སྨྲ་བའི་ཚུལ་དང་ལྡན་པ་ཡང་མཉྫའོ། ཁྱུ་
མཆོག་ནི་གདུལ་བྱ་ཐམས་ཅད་སྟོང་པ་ཉིད་དུ་སྨྲ་བ་དེ་གཅེས་པར་འཛིན་པའོ། །
ཟབ་ཅིང་གཟུང་འཛིན་ལ་སོགས་པའི་རྣམ་པར་རྟོག་པ་ཐམས་ཅད་དང་བྲལ་བའི་
ཤེས་རབ་བོ། །རྒྱ་ཆེ་བ་ནི་སྤྲུལ་པ་སྣ་ཚོགས་པས་འགྲོ་བ་སེམས་ཅན་གྱི་དོན་བྱེད་
པའོ། །སྒྲ་སྒྲོགས་པ་ནི་ཤེས་རབ་སྟོང་པ་ཉིད་སྤངས་པའི་ཕ་རོལ་ན་ཐབས་རྒྱ་ཆེ་
བ་ཉིད་མི་སྙེད་ལ། དེ་སྤངས་པའི་ཕ་རོལ་ནས་ཤེས་རབ་སྟོང་པ་ཉིད་མི་སྙེད་དེ།
དེ་ལྟར་ཟབ་པ་དང་རྒྱ་ཆེ་བ་གཉིས་སུ་མེད་པའི་ལྟ་བ་དེས་མུ་སྟེགས་ཀྱི་ལྟ་བ་ཟིལ་
གྱིས་གནོན་པར་བྱེད་པ་ཡང་མཉྫའོ། །
228 -178



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ད་ནི་ཆོས་ཀྱི་དུང་དང་གཎྜིའི་སྒྲས། སྟོང་གསུམ་དུ་ཐོས་ཤིང་ རང་ གི་
འཁོར་རྣམས་བསྡུ་བའི་མཚན་གྱི་སྒོ་ནས་བསྟོད་དེ། ཆོས་ཀྱི་དུང་ནི་སངས་རྒྱས་
ཀྱི་སྤྲུལ་པ་དམ་པ་ཏོག་དཀར་པོ་དགའ་ལྡན་ན་ལྷའི་བུ་རྣམས་ལ་ཆོས་འཆད་
ལ། བྱམས་པ་དེར་རྒྱལ་ཚབ་ཏུ་གཞོག་ནས། འཛམ་བུ་གླིང་དུ་བབས་པར་འདོད་
ནས་གླང་པོ་ཆེ་ཐལ་ཀར་མཆེ་བ་དྲུག་དང་ལྡན་པའི་གཟུགས་སུ་སྤྲུལ་ནས་ཡུམ་གྱི་
ལྷུམས་སུ་ཞུགས་སྟེ། དེའི་དུས་སུ་དུང་བུས་ པས་སྟོང་གསུམ་ཐམས་ཅད་ཐོས་
པས། སྒྲ་ཆེན་ལྡན་ནོ། །ཆོས་ ཀྱི་གཎྜི་ནི་འཛམ་བུའི་གླིང་འདིར་ཤཱཀྱ་ཐུབ་པ་
སངས་རྒྱས་ཏེ། ཟད་པ་དང་མི་སྐྱེ་བའི་ཡེ་ཤེས་མངོན་དུ་བྱས་ནས། ཆོས་ཉིད་
ཐུགས་སུ་ཆུད་ནས་ཤིང་སྒྲོལ་འགྱུར་གྱི་རྩ་ནས་སེམས་ཅན་གྱི་དོན་བོར་ཏེ་ཐུགས་
ཁྲལ་ཆུང་བར་གནས་པར་གྱུར་ཏོ། །དེའི་དུས་སུ་ལྷ་ཚངས་པ་གཙུག་ཕུད་ཅན་
གྱིས་གསེར་གྱི་འཁོར་ལོ་རྩིབས་སྟོང་དང་ལྡན་པ་ཞིག་ཕུལ་ཏེ་སེམས་ཅན་གྱི་དོན་
དུ་ཆོས་གསུང་དུ་གསོལ་འཁོར་ལོ་བསྐོར་ཏུ་གསོལ་ཞེས་བསྐུལ་ལོ། །
དེ་ནས་བཅོམ་ལྡན་འདས་ལ་རྒྱལ་བྱིན་གྱིས་ གདུགས་བཏེག །ཚངས་
པས་བསིལ་ཡབ་ཀྱིས་གཡབས་ཏེ་ཝཱ་རཱ་ཎ་སེར་བྱོན། འཁོར་ཐམས་ཅད་དེར་
འདུས་ཏེ་བཅོམ་ལྡན་འདས་ཀྱིས་ཆོས་ཐམས་ཅད་བཤད་པའི་ཏིང་ངེ་འཛིན་ལ་
སྙོམས་ པར་ ཞུགས་སོ། །དེ་ནས་ བཅོམ་ ལྡན་ འདས་ ཀྱིས་ སྤྱན་ཕྱེས་ཏེ། ཆོས་
བཤད་སྙམ་ཙམ་ན། ཚངས་པ་དང་བརྒྱ་བྱིན་མིན་པའི་འཁོར་གཞན་ཐམས་ཅད་
ངང་ཐུང་སྟེ་གྱེས་ནས་འདུག་གོ །དེར་ཆོས་ཉན་པ་པོ་བསྐུལ་བའི་དོན་དུ་གཎྜི་
བརྡུངས་པས་སྟོང་གསུམ་ཐམས་ཅད་དུ་ཐོས་པའི་སྒྲ་བོ་ཆེ་སྟེ་དེ་ཡང་མཉྫའོ། །
ད་ནི་མཐའ་གཉིས་ལ་མི་གནས་ཤིང་ཕྱོགས་བཅུར་ཆོས་གསུངས་པའི་
228---179



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཀ༽
མཚན་གྱི་སྒོ་ནས་བསྟོད་དེ། དེ་ཡང་ཤེས་རབ་ཆེན་པོས་སྲིད་པ་ལ་མི་གནས་པ་
དང༌། ཐབས་ཐུགས་རྗེ་ཆེན་པོས་ཞི་བ་མྱ་ངན་ལས་འདས་པ་ལ་མི་གནས་པ་ཡང་
མཉྫའོ། །དེས་ཆོས་ཇི་ལྟར་སྟོན་ཞེ་ན། ཕྱོགས་བཅུ་ཐམས་ཅད་དུ་དམ་པའི་ཆོས་
ཀྱི་རྔ་སྒྲ་ཆེན་པོ་སྒྲོགས་ཤིང་། ཆོས་འཆད་པ་ཡང་རྗེ་བཙུན་ཁྱོད་ཡིན་ཞེས་བསྟོད་
པའོ། །
ད་ནི་སྐུ་སྣ་ཚོགས་པ་སེམས་ཅན་གྱི་དོན་མཛད་པའི་མཚན་གྱི་སྒོ་ནས་
བསྟོད་དེ། གཟུགས་མེད་ནི་ཆོས་ཀྱི་སྐུ་སྟེ་དབྱིངས་དང་ཡེ་ཤེས་དབྱེར་མེད་དོ།
གཟུགས་བཟང་ནི་ལོངས་སྐུ་སྟེ་མཚན་དང་དཔེ་བྱད་ཀྱིས་བརྒྱན་པས་སོ། །དམ་
པ་ནི་ལོངས་སྐུ་སྟེ་དེ་ཉིད་སྣང་ལ་རང་བཞིན་མེད་པས་སོ། །སྣ་ཚོགས་གཟུགས་
ཅན་ནི་སྤྲུལ་པའི་སྐུ་སྟེ། སྣ་ཚོགས་སུ་བསྐྱེད་ཅིང་སྤྲུལ་པས་སོ། །ཡིད་ལས་བསྐྱེད་
ནི་སྐུ་གསུམ་པོ་དེ་གཉིས་སུ་མེད་པའི་ཡེ་ཤེས་ལས་བྱུང་ཞིང་སྐྱེད་པའོ། །དེ་ལྟར་
སྐུ་གསུམ་པོ་དེ་མདོར་བསྟན་དུ་བྱས་ནས། །ཚུགས་པ་མེད་ཅིང་གི་ ཚིག་རྐང་པ་
བཞིས་ཆོས་སྐུ་རྒྱས་པར་བཤད། གཟུགས་རྣམས་ཀྱི་ཚིག་གཉིས་དང་འཇིག་རྟེན་
གསུམ་ནའི་ཚིག་གཉིས་ཏེ། ཚིག་རྐང་བཞིས་སྤྲུལ་སྐུ་རྒྱས་པར་བཤད་པའོ། །
ཡང་ན་ཆོས་སྐུ་ལོངས་སྐུ་གཉིས་ལ་འདིར་རྒྱས་པར་བཤད་པ་མེད་དེ།
ཐམས་ཅད་སྤྲུལ་སྐུ་གཅིག་པུའི་རྒྱས་བཤད་དུ་སྦྱར་ཏེ། གཟུགས་རྣམས་ཐམས་
ཅད་ནི་མུ་སྟེགས་དང་ཉན་ཐོས་ལ་སོགས་པའོ། །སྣང་བ་ནི་གང་ལ་གང་འདུལ་
བའོ། །དཔལ་ནི་ གདུལ་ བྱ་ ཐམས་ཅད་ལ་ལེགས་ པ འི་ཡོན་ཏན་སྟེར་བའོ། །
གཟུགས་དེའང་རང་རྒྱུད་པ་ཡིན་ནམ་ཞེ་ན། གཟུགས་བརྙན་ཏེ་འཇིག་རྟེན་དང་
འཇིག་རྟེན་ལས་འདས་པའི་གཟུགས་བརྙན་མ་ལུས་དེ་འཆང་ཞིང་སྤྲུལ་པའོ། །དེ་
228 -180



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ལ་གཞན་གྱིས་འཕྲོག་པར་འགྱུར་རམ་ཞེ་ན། ཚུགས་པ་མེད་དེ་སྤྲུལ་སྐུ་དེ་ལ་
གཞན་གྱིས་འཕྲོག་པར་མི་ནུས་པའོ། །ཆེར་གྲགས་པ་ནི། རྒྱུ་ལམ་གྱི་དུས་སུ་
བསོད་ནམས་ཀྱི་ཕུང་པོ་ཟད་པ་མེད་པའི་ཚོགས་བསགས་པ་ལས་བྱུང་བའོ། །
ཁམས་ གསུམ་ནི་འདོད་པ་དང་
། གཟུགས་དང་། གཟུགས་མེད་པའོ། །
དབང་ཕྱུག་ནི་ཁམས་གསུམ་པོ་དེ་ལ་མངའ་བརྙེས་པའོ། །དེས་ལམ་གང་བགྲོད་
པ་ཡིན་ཞེ་ན། འཕགས་པའི་ལམ་སྟེ་སྒོམ་ལམ་གྱི་འཕགས་པའི་ལམ་ཡན་ལག་
བརྒྱད་དོ། །ཤིན་ཏུ་མཐོང་བ་ནི་དེ་ཡང་ཚོགས་ལམ་དང་། སྦྱོར་ལམ་དང་། མཐོང་
ལམ་གྱིས་བསྟོད་པའོ། །གནས་པ་ནི་སྒོམ་པའི་ལམ་བགྲོད་པའི་བདག་ཉིད་དུ་
ཡང་མཉྫ་གནས་ཞེས་སོ། །ལམ་དེས་འབྲས་བུ་ཅི་ཐོབ་ཞེ་ན། དར་བ་ཆེན་པོ་སྟེ་
མཐར་ཕྱིན་པའི་འབྲས་བུ་ཆོས་ཀྱི་སྐུ་ཐོབ་པ་དེ་ལས་གཟུགས་སྐུ་གཉིས་འདུ
འབྱུང་
བས་སོ། །ཆོས་ཀྱི་ཏོག་ནི་གཟུགས་སྐུ་གཉིས་ཀྱིས་གདུལ་བྱ་ལ་རྣམ་པར་དཀར་
པའི་ཆོས་གཉིས་འཆད་ཅིང་ཆོས་ཀྱི་རྒྱན་འཛུགས་པ་ཡང་མཉྫའོ། །
འཇིག་རྟེན་གསུམ་ནི་ས་འོག་ས་སྟེང་ས་བླའི་འཇིག་རྟེན་ན་གཞོན་ནུའི་
ལུས་བཅུ་དྲུག་ལོན་པའི་གཟུགས་སུ་སྤྲུལ་ནས་ཀྱང་སེམས་ཅན་གྱི་དོན་བྱེད་པའོ། །
གཞོན་ནུ་གཅིག་པུ་ལས་གཞན་དུ་མི་སྤྲུལ་ལམ་ཞེ་ན། གནས་བརྟན་ལ་སོགས་པ་
གསུམ་སྟེ། གནས་བརྟན་ནི་ཉན་ཐོས་ཀྱི་སྡེ་པ་བཞི་ནས་འདུལ་བ་ལ་གནས་
བརྟན་གྱི་སྡེ་པར་སྤྲུལ་པ་ཡང་མཉྫའོ། །རྒན་པོ་ནི་རང་སངས་རྒྱས་ཀྱི་འདུལ་བ་ལ་
བསླབ་པས་རྒན་པའི་ཚུལ་དུ་བྱས་ནས། ལུས་ཀྱི་གནས་རྟེན་འབྲེལ་གྱི་ཆོས་གོ་
བར་བསྟན་པ་ཡང་མཉྫའོ། །སྐྱེ་དགུ་ནི་སྐྱེས་སོ་ཅོག་ལ་དབང་བྱེད་པ་སྟེ། དམན་
པའི་
ལུས་ སྟག་ མོ་ དང་། རི་བོང་ དང༌ སྤྱང་ ཀི་ ལ་ སོགས་ པའི་ གཟུགས་ དང་།
228---181



*པ་མ་
མེས་པོའི་ཤུལ་བཞག་ལས། རྟོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
མཆོག་གི་ལུས་བྱང་ཆུབ་སེམས་དཔའ་རྒྱལ་བུ་དགེ་དོན་དང་
། རྒྱལ་བུ་སྦྱིན་པ
དགའ་བ་ལ་སོགས་པའོ། །ལུས་ཐམས་ཅད་དུ་སྤྲུལ་པ་ཡང་མཉྫའོ། །གཟུགས་
དེར་མ་ཟད་དེ་སངས་རྒྱས་ཀྱི་གཟུགས་སུ་སྤྲུལ་པ་ནི་ཕྱག་དང་ཞབས་འཁོར་ལོའི་
མཚན་དང་ལྡན་པ་ལ་སོགས་པ་མཚན་སོ་གཉིས་དང་ལྡན་ཞིང་འཆང་བའི་སྐུའོ། །
མཚན་སོ་གཉིས་པོ་དེ་ཉན་རང་དང་འཁོར་ལོ་སྒྱུར་བ་ལ་ཡང་ཡོད་དོ་ཞེ་
ན། དེ་ནི་མི་མཉམ་སྟེ། རྒྱུ་མི་མཉམ་པ་དང་། འབྲས་བུ་མི་མཉམ་པའོ། །རྒྱུ་ནི་
ཉན་རང་གི་བསོད་ནམས་ཀྱི་ཚོགས་བསགས་པ་ལས་འབྱུང་ལ། འདིར་ནི་ཚོགས་
གཉིས་བསགས་པ་ལས་བྱུང་བའོ། །འབྲས་བུ་ནི་མི་མཉམ་སྟེ། འོད་འབར་བ་
དང་། གསལ་ བ་ དང་ རྫོགས་ པ འོ། །དེ་ ལྟར་ ཡང་། ས་ལ་ གནས་ པ་ འཕགས་
འབར་པ། །རྫོགས་པའི་སངས་རྒྱས་ཐུབ་ཆེན་ལྡན། །ཞེས་སོ། །སྡུག་གུ་ནི་གདུལ་
བྱ་སེམས་ཅན་ཐམས་ཅད་ཀྱི་འདོད་པར་བྱ་བའི་གཞིར་གྱུར་པའོ། །འཇིག་རྟེན་
གསུམ་ན་མཛེས་པ་ནི། བཅོམ་ལྡན་འདས་ཀྱི་ཡན་ལག་དང་ཉིང་ལག་ལ་དུས་
ཡུན་རིང་དུ་བལྟས་ཀྱང་བལྟ་བས་ཆོག་མི་ཤེས་ཤིང་བལྟས་པས་མིང་ངོམ་པས་
སོ། །
ད་ནི་ཆོས་ཀྱི་སྦྱིན་པའི་མཚན་གྱི་སྒོ་ནས་བསྟོད་དེ། འཇིག་རྟེན་པའི་
གདུལ་བྱ་ལ་ཤེས་པའི་ཡོན་ཏན་ལེགས་པ་ཐམས་ཅད་སློབ་དཔོན་འཇམ་དཔལ་
བྱེད་དེ། དེ་ཡང་བཟོ་རིག་པ་དང་
། གསོ་བ་རིག་པ་དང་། སྒྲ་རིག་པ་དང་། གཏན་
ཚིགས་ རིག་པ་ནི་ཐུན་མོང་ངོ༌། །ནང་རིག་པ་ནི་ཐུན་མོང་མ་ཡིན་སྟེ། དེ་རྣམས་
སློབ་པའི་སློབ་དཔོན་དུ་མཉྫ་འདུག་ཞེས་པའི་ཐ་ཚིག་གོ །འཇིག་རྟེན་སློབ་དཔོན་
ནི་གདུལ་བྱ་རྣམས་ལ་སྐལ་པ་ཇི་ལྟ་བར་ཆོས་སྟོན་པས་སོ། །འཇིགས་པ་མེད་ནི་
228 -182



འཇམ་དཔལ་གྱི་མཚན་ཡང་
ང་དག་པར་བརྗོད་པའི་འགྲེལ་པ།
གདུལ་བྱ་སེམས་ཅན་ཐམས་ཅད་ཀྱི་དོན་བྱེད་ཀྱང་དེ་ལ་ཉོན་མོངས་པས་མ་གོས་
པའམ་རྣམ་རྟོག་གིས་གོས་ཏེ་བག་ཚ་བའམ། འཇིགས་པ་མེད་པའོ། །མགོན་པོ་
ནི་མགོན་མེད་པའི་སེམས་ཅན་འཁོར་བའི་རྒྱ་མཚོར་བྱིངས་པ་རྣམས་ཀྱི་མགོན་དུ་
གྱུར་པ་ཡང་མཉྫའོ། །
སྐྱོབ་པ་ནི་བསྲུང་བ་དང་སྐྱོབ་པ་འདོད་པ་རྣམས་ལ་བསྲུང་ཞིང་སྐྱོབ་པའི་
གཟུགས་འཛིན་པ་ཡང་འཇམ་དཔལ་ལོ། །དཔེར་ན་བཟོ་བོ་སྒུ་རུའི་ལོ་ རྒྱུས་
བཞིན། འཇིག་རྟེན་ཡིད་གཅུགས་པ་ནི་འཇིག་རྟེན་གསུམ་གྱི་གདུལ་བྱ་ལ། ཆོས་
ཉིད་སྟོང་པ་ཉིད་ཀྱི་དོན་སྟོན་པས་འགྲོ་བའི་ལྟ་བ་ངན་པ་འཇོམས་པར་བྱེད་པ་
ཡང་མཉྫའོ། །སྐྱབས་ནི་སྐྱབས་འདོད་པའི་སེམས་ཅན་རྣམས་ཀྱི་སྐྱབས་ཀྱི་སར་
མཉྫ་འདུག་པས་སོ། །སྐྱོབ་པ་ནི་སངས་རྒྱས་ཀྱི་གདུང་མི་གཅོད་པར་སེམས་ཅན་
གྱི་དོན་བྱེད་ པས་ སོ། །བླ་ན་མེད་པ་ནི་དེ་བཞིན་གཤེགས་པ་ཐམས་ཅད་ ཀྱི་
གཉིས་སུ་མེད་པའི་ཡེ་ཤེས་ཡིན་པའི་ཕྱིར་རོ། །
ད་ནི་ཡེ་ཤེས་ཕུན་སུམ་ཚོགས་པའི་མཚན་ གྱི་སྒོ་ནས་བསྟོད་དེ། ནམ་
མཁའི་མཐའ་དང་མཉམ་པའི་གཉིས་སུ་མེད་པའི་ཡེ་ཤེས་ལ་ལོངས་སྤྱོད་པ་སྟེ།
དེ་ཡང་ཁམས་གསུམ་གྱི་ཆོས་ཀྱི་རྒྱལ་སྲིད་ལ་དབང་བསྐུར་བ་ཐོབ་པས་སོ། །
ཐམས་ཅད་མཁྱེན་པ་ནི་ཡེ་ཤེས་ཕུན་སུམ་ཚོགས་པས་ཤེས་བྱ་ཐམས་ཅད་མཁྱེན་
ཅིང་སྒྲིབ་པ་ཐམས་ཅད་ཟད་པ་དང་
། འཁོར་བར་མི་སྐྱེ་བའི་ཡེ་ཤེས་སོ། །མཚོ་ནི་
མཚོ་དང་འདྲ་སྟེ་ཆོས་ཉིད་ཡེ་ཤེས་དེས་ཐམས་ཅད་ལ་ཁྱབ་པས་མཚོའོ། །དེས་
གར་ཁྱབ་ཏུ་སྤྲུལ་པའི་སྐུས་ཁྱབ་ལ། དེས་གར་ཁྱབ་ཏུ་སེམས་ཅན་གྱི་དོན་བྱེད་
པས་མཚོ་ཞེས་པས་སོ། །
228 -183



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ།
ད་ནི་སྤངས་བྱ་སྤངས་པའི་མཚན་གྱི་སྒོ་ནས་བསྟོད་དེ། དཔེར་ན་སྒོ་ངའི་
ལྡི་ལྟོ་སྒོང་ངའི་སྦུབས་ཀྱིས་བཏུམས་པ་དེ་འབྱེད་པ་དང་འདྲ་བར། མ་རིག་པས་
དབུ་མཛད་པའི་རྟེན་འབྲེལ་བཅུ་གཉིས་གཉུག་མ་གཉིས་སུ་མེད་པའི་ཡེ་ཤེས་དེ་
སྒོ་ངའི་སྦུབས་དང་འདྲ་བར་དེ་བཏུམས་ནས་ གནས་པ་ལ་ཤེས་རབ་ཀྱིས་དེ་
རྣམས་བྲལ་བར་བྱེད་པས་ན་འབྱེད་པ་ཞེས་བྱའོ། །སྲིད་པ་ཉེར་ལེན་གྱི་ཕུང་པོ་
ལྔའོ། །དྲྭ་བ་ནི་ཉེར་ལེན་གྱི་ཕུང་པོ་ལྔ་ལྔ་བདག་ཏུ་གཟུང་བས་དྲྭ་བ་དང་འདྲ་སྟེ།
མི་
ཐར་པའི་གནས་ཉིད་ཀྱི་ཕྱིར་རོ། །
འཇོམས་པ་ནི་མཉྫ་གཉིས་མེད་ཀྱིས་ཡང་དག་པའི་དོན་བསྒོམས་པས།
འཇོམས་ཞེས་པའི་ཐ་ཚིག་གོ །ཉོན་མོངས་མ་ལུས་ནི་ཉོན་མོངས་པའི་ཀུན་ནས་
ཉོན་མོངས་པ་དང་། ལས་ཀྱི་ཀུན་ནས་ཉོན་མོངས་པ་དང༌། སྐྱེ་བའི་ཀུན་ནས་
ཉོན་མོངས་པའོ། །དང་པོ་ལ་གསུམ་ལས་མ་རིག་པ་ནི་ལས་དང་འབྲས་བུ་ལ་
རྨོངས་པ་དང་
། དེ་ཁོ་ནའི་དོན་ལ་རྨོངས་པའོ། །གཉིས་པ་སྲིད་པའི་འདོད་པ་
དང༌། གཟུགས་དང་གཟུགས་མེད་པ་ལ་དགའ་བའོ། །གསུམ་པ་ལེན་པ་ནི་འདུན་
པ་དང་འདོད་ཆགས་སོ། །ལས་ཀྱི་ཀུན་ནས་ཉོན་མོངས་པ་ལ་གཉིས་ལས། དང་
པོར་འདུ་བྱེད་ནི་བསོད་ནམས་དང་
། བསོད་ནམས་མ་ཡིན་པ་དང༌། མི་གཡོའི་
ལས་ལ་འདུ་བྱེད་པའོ། །གཉིས་པ་སྲིད་པ་ནི་ལས་དགེ་བ་དང་མི་དགེ་བ་དེས་
བཞག་པའི་ས་བོན་སེམས་ལ་ཡོད་པའོ། །སྐྱེ་བའི་ཀུན་ནས་ཉོན་མོངས་པ་ནི་རྒྱུ་
བདུན་ ཏེ། རྣམ་ པར་ ཤེས་ པ་ དང་། མིང་ དང་། གཟུགས་ དང༌། སྐྱེ་ མཆེད་ དྲུག་
དང་། རིག་པ་དང༌
། ཚོར་བ་དང༌། སྐྱེ་བ་དང་
། རྒ་ཤིའོ། །དེ་རྣམས་མ་ལུས་པར་
ཞི་བར་བྱེད་པ་ཡང་མཉྫའོ། །འཁོར་བའི་རྒྱ་མཚོ་ནི་ཁམས་གསུམ་འཁོར་བ་རྒྱ་
228 -184



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
མཚོ་ཆེན་པོ་དང་འདྲ་བའོ། །རྒྱ་མཚོའི་ཕ་རོལ་ཏུ་ཕྱིན་པ་དང་འདྲ་བའི་མི་གནས་
པའི་མྱ་ངན་ལས་འདས་པའི་སྐམས་སར་གནས་པ་ཡང་མཉྫའོ། །
ཡེ་ཤེས་ནི་ཀུན་ཏུ་བཟང་པོའི་ཡེ་ཤེས་ལ་མངའ་བརྙེས་པའི་བརྡར་ས་ལ་
གནས་པའི་བྱང་ཆུབ་སེམས་དཔའ་ལ་དབང་བསྐུར་ཞིང་དབུ་རྒྱན་དང་ཅོད་པན་
ཅན་དུ་བྱུང་བ་ཡང་མཉྫའོ། །དབུ་བརྒྱན་དེ་ནི་དེའི་གཟུགས་གང་ཞེ་ན། རྫོགས་
པའི་སངས་རྒྱས་ཡིན་ཞེས་པས་བསྟན་ཏོ། །
སྡུག་བསྔལ་གསུམ་ནི། སྡུག་བསྔལ་གྱི་སྡུག་བསྔལ་དང་། ཉེ་བར་ལེན་
པའི་སྡུག་བསྔལ་དང་། མཚན་ཉིད་ཀྱི་སྡུག་བསྔལ་ལོ། །དེ་ཡང་སྡུག་བསྔལ་གྱི་
སྡུག་བསྔལ་ནི་ཤེས་བྱ་སྡུག་བསྔལ་གྱི་བདེན་པ་སེམས་ཅན་དམྱལ་བ་ལྟ་བུའོ།།
ཉེ་བར་ལེན་པའི་སྡུག་བསྔལ་ནི། སྲིད་པའི་ཉེ་བར་ལེན་པའི་སྡུག་བསྔལ་དང་
།
འདོད་པ་ལྟ་བའི་ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པའི་ཉེ་བར་ལེན་
པའི་སྡུག་བསྔལ་དང་བཞི་ལ་བརྟེན་ནས་ཉེར་ལེན་གྱི་ཕུང་པོ་ལྔའི་ལུས་བླངས་ཏེ།
སྡུག་བསྔལ་ཉམས་སུ་མྱོང་བར་བྱེད་པའོ། །
མཚན་ཉིད་ཀྱི་སྡུག་བསྔལ་ནི། སྐྱེ་བ་དང་
། རྒ་བ་དང་། ན་བ་དང་།
བའོ། །དེ་ལྟར་སྡུག་བསྔལ་གྱི་བདེན་པའི་དོན་ཕྱིན་ཅི་མ་ལོག་པར་ཤེས་པ་ཡང་
མཉྫའོ། །སྡུག་བསྔལ་ནི་འབྲས་བུའི་མིང་རྒྱུ་ལ་བཏགས་ཏེ། སྡུག་བསྔལ་གསུམ་
གྱི་ཀུན་འབྱུང་གི་བདེན་པ་ལ་མཚན་གཞི་ལས་དང་ཉོན་མོངས་པ། མཚན་ཉིད་
རྟེན་འབྲེལ་བཅུ་གཉིས་སུ་བྱུང་བས་འབྲས་བུ་སྡུག་བསྔལ་གྱི་བདེན་པ་བསྐྱེད་
པར་བྱེད་པའི་རྒྱུ་དེ་སྤོང་པ་ཡང་མཉྫཡིན་ཞེས་སོ། །གཞི་ནི་འབྲས་བུ་འགོག་པའི་
བདེན་པ་སྟེ། ཉོན་མོངས་པ་རྒྱུ་འབྲས་ཞི་བར་བྱེད་པའི་མྱ་ངན་ལས་འདས་པའོ། །
228 -185



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ན༽
གསུམ་སེལ་མཐའ་ཡས་ནི་བདེན་པ་གསུམ་གྱི་མཐའ་ལ་ལམ་གྱི་བདེན་པ་དེ་ཡང་
ཉོན་མོངས་པ་བརྒྱད་ཁྲི་བཞི་སྟོང་གི་གཉེན་པོར་ཆོས་ཀྱི་ཕུང་པོ་བརྒྱད་ཁྲི་བཞི་
སྟོང་བསྟན་པའོ། །ཆོས་དེས་འབྲས་བུ་ཅི་ཐོབ་ཞེ་ན་གྲོལ་གསུམ་ཐོབ་སྟེ། དེ་ཡང་
གྲོལ་བ་ནི་ འཁོར་ བ་ ལས་ གྲོལ་ བས་ སོ། །གསུམ་ནི་ཉན་རང་དང་ བྱང་ཆུབ་
སེམས་དཔའོ། །ཐོབ་ནི་བྱང་ཆུབ་གསུམ་ཐོབ་པའི་བདག་ཉིད་དུ་འཇམ་དཔལ་
བཞུགས་ཞེས་པའོ། །
སྒྲིབ་པ་ཀུན་ནི་ཉོན་མོངས་པའི་སྒྲིབ་པ་དང་
། ལས་ཀྱི་དང་
། རྣམ་པར་
སྨིན་པའི་དང་
། ཤེས་བྱའི་དང་
། སྙོམས་པར་འཇུག་པའི་སྒྲིབ་པའོ། །ཅིའི་ཕྱིར་
སྒྲིབ་པ་ན། དང་པོ་གསུམ་གྱིས་ལྷག་མཐོང་ལ་སྒྲིབ་པར་བྱེད་པའོ། །ཤེས་བྱའི་
སྒྲིབ་ པས་ཐར་པ་དང་ཐམས་ཅད་མཁྱེན་པ་ལ་སྒྲིབ་པའོ། །སྙོམས་ འཇུག་གི་
སྒྲིབ་པས་ཞི་གནས་ལ་སྒྲིབ་སྟེ་ཏིང་ངེ་འཛིན་བཟང་པོ་སྐྱེ་བར་མི་སྟེར་བའོ། །སྒྲིབ་
པ་དེ་རྣམས་ལས་ཡེ་ཤེས་སེམས་དཔའ་ངེས་པར་གྲོལ་ཞེས་སོ། །མཁའ་ལྟར་ནི་
ནམ་མཁའ་སྤྲིན་དང་བྲལ་བ་ལྟར་སྒྲིབ་པ་ཐམས་ཅད་ལས་གྲོལ་པའི་སྟོང་པ་ཉིད་
མཉམ་པ་ཉིད་ལ་གནས་པ་ཡང་མཉྫའོ། །ཉོན་མོངས་དྲི་མ་ཀུན་ནི་གོང་གི་ཉོན་
མོངས་པ་དེ་གསུམ་མོ། །དེ་ཐམས་ཅད་སྤངས་ཤིང་འདས་པ་ཡང་མཉྫའོ། །
ད་ནི་པདྨའི་རིགས་ཀྱི་རྡོ་རྗེའི་རིགས་ལ་དགུ་ལས། དང་པོ་རྟོགས་པ་དང་
ཡོན་ཏན་ཁྱད་པར་ཅན་གྱི་མཚན་གྱི་སྒོ་ནས་བསྟོད་དེ། དེ་ཡང་དུས་གསུམ་ནི་
ཀུན་རྫོབ་ཏུ་འདས་པ་དང་མ་འོངས་པ་དང་ད་ལྟར་རོ། །དུས་མེད་ནི་དོན་དམ་དུ་
འདས་པ་ནི་འདས་ཟིན་པ་དང་
། མ་འོངས་པ་ནི་ཕྱིས་འབྱུང་བས་རྒྱུར་མི་རུང་བ་
དང་། ད་ལྟར་ནི་རྒྱུ་འབྲས་དུས་མཉམ་པས་དུས་གསུམ་དུ་མ་གྲུབ་པའོ། །རྟོགས་
228 -186



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པ་ནི་དུས་གསུམ་ཀུན་རྫོབ་རྒྱ་ཆེ་བ་དང་
། དུས་མེད་དོན་དམ་ཟབ་པ། ཟབ་པ་
དང་རྒྱ་ཆེ་བ་གཉིས་མེད་དུ་རྟོགས་པ་ཡང་མཉྫའོ། །
སེམས་ཅན་ཀུན་གྱི་གཙོ་བོ་ནི་རྟོགས་པ་ཁྱད་པར་ཅན་གྱི་ཆོས་གཉིས་
མེད་ཀྱི་དོན་ཐུགས་སུ་ཆུད་ཅིང་མངའ་བརྙེས་པའི་སེམས་ཅན་ཐམས་ཅད་འཁོར་
བ་ནས་འདྲེན་པའི་དཔོན་བྱེད་པ་ཡང་མཉྫའོ། །ཡོནཏན་ཐམས་ཅད་ནི་དཔེར་ན་
རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པའི་སྟེང་དུ་མེ་ཏོག་གི་ཕྲེང་བ་ཐོད་དུ་
བཅིངས་པ་དང་འདྲ་བར་འཇིགས་རྟེན་དང་འཇིག་རྟེན་ལས་འདས་པའི་ཡོན་ཏན་
ཐམས་ཅད་ཀྱི་སྟེང་ན་མཉྫའི་ཡོན་ཏན་དེ་ཐོད་ཀྱི་ཚུལ་དུ་འདུག་པའོ། །
ད་ནི་ལུས་ཐམས་ཅད་ལས་གྲོལ་ཞིང་སྟོང་ཉིད་ནམ་མཁའ་ལ་གནས་པའི་
མཚན་གྱི་སྒོ་ནས་བསྟོད་པ་སྟེ། ལུས་ཀུན་ནི་ཆོས་ཀྱི་ལུས་དང་། འདོད་པའི་ནོར་
གྱི་འཇིགས་པའི་ལུས་སོ། །ཆོས་ཀྱི་ལུས་ནི་གཟུགས་ཁམས་དང་
། གཟུགས་མེད་
ཀྱི་ལྷའི་ཆོས་ཙམ་དུ་འཛིན་པའི་ལུས་སོ། །འདོད་པའི་ལུས་ནི་འདོད་པའི་ཁམས་
རིགས་དྲུག་ལྷའི་ལུས་ཏེ་འདོད་པའི་ཡོན་ཏན་དང་མ་བྲལ་པའོ། །ནོར་གྱི་ལུས་ནི་
འདོད་ཁམས་པའི་ལུས་ཏེ་རྟག་ཏུ་ནོར་གྱིས་གདུངས་ཤིང་ནོར་ལ་ཆགས་པའོ། །
འཇིགས་པའི་ལུས་ནི་ངན་སོང་གསུམ་གྱི་ལུས་སོ། །ནམ་མཁའི་ལམ་ནི་ཤེས་
རབ་ཀྱི་ཕ་རོལ་ཏུ་ཕྱིན་པ་སྟོང་ཉིད་ཀྱི་དོན་སྒོམ་པ་ལ་གནས་པའོ། །དེ་ལྟར་
བརྒྱད་སྟོང་པ་ལས་རབ་འབྱོར་འདི་ལྟ་སྟེ། ནམ་མཁའ་རྣམ་པར་བསྒོམ་པ་ནི་
ཤེས་རབ་ཀྱི་ཕ་རོལ་ཏུ་ཕྱིན་པ་བསྒོམ་པ་ཞེས་བྱའོ། །མན་ངག་ཏུ་ནམ་མཁའ་
ལམ་ཁྱེར་གྱི་རྫོགས་རིམ་སྦྱར་རོ། །
ད་ནི་རིན་པོ་ཆེ་དང་བུམ་པ་བཟང་པོ་དང་བཅས་པས་སེམས་ཅན་ལ་ཕན་
228 -187



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༽
འདོགས་པའི་མཚན་གྱི་སྒོ་ནས་བསྟོད་དེ། དེ་ཡང་ཡིད་བཞིན་ནོར་བུ་ལ་སོགས་
པ་འདི་རྣམས་ལ་ནམ་མཁའ་ལམ་ཁྱེར་གྱི་རྫོགས་རིམ་སྒོམ་པའི་ཕན་ཡོན་དུ་འགྲོ་
བ་དང༌། ཟབ་མོ་གསང་སྔགས་སུ་བསྟན་པའི་ཕན་ཡོན་དུ་འགྲོ་བ་དང་
། གསང་
སྔགས་ཀྱི་གཞུང་དག་ན་བསྐྱེད་རྫོགས་བསྒོམས་པས་ལས་ཆེན་བརྒྱད་དང་ཐུན་
མོང་གི་དངོས་གྲུབ་བརྒྱད་ཐོབ་པར་བཤད་དེ། འདིར་བསྒོམ་བཟླས་བྱས་ཀྱང་
འདི་ལྟ་བུའི་མིང་འདུག་གོ་ཞེ་ན། ཡིད་བཞིན་ནོར་བུ་དང་
། བུམ་པ་བཟང་པོ་
དང་། དཔག་ བསམ་གྱི་ཤིང་དང་འདྲ་ སྟེ། ལས་ཆེན་ བརྒྱད་ དང་ ཐུན་མོང་ གི་
དངོས་གྲུབ་བརྒྱད་འབྱུང་ཞེས་པའོ། །ཡང་ན་གདུལ་བྱ་དབུལ་ཕོངས་ཅན་རྣམས་
ལ་འདི་རྣམས་སྤྲུལ་ནས་སེམས་ཅན་གྱི་དོན་བྱེད་པའོ། །
དོན་གོ་དེ་རྣམས་རྒྱུད་ལ་བསྐྱེད་དེ། དེའི་ཚིག་དོན་དུ་བཤད་པ་ནི། ཡིད་
ཞིན་ནོར་བུ་ཞེས་པ་གདུལ་བྱ་རྣམས་ལ་ཇི་ལྟར་འདོད་པའི་དོན་སྟེར་ནུས་པའོ། །
དེ་ལྟ་བུའི་གཟུགས་འཆང་བ་ཡང་མཉྫའོ། ཁྱོབ་བདག་ནི་བརྟན་པ་སྣོད་ཀྱི་འཇིག་
རྟེན་དུ་ཁྱབ་ཅིང་སྤྲུལ་པའོ། །རིན་ཆེན་ཀུན་ནི་ལྷ་དང་ཀླུ་ལ་ཡོད་པའི་རིན་པོ་ཆེ་
ལས་མཉྫའི་རིན་པོ་ཆེ་དེ་མཆོག་ཏུ་གྱུར་པའོ། །དཔག་བསམ་གྱི་ཤིང་ནི་དེའི་དྲི་
མས་གར་ཁྱབ་ཚུན་ཆད་དུ་གདུལ་བྱ་ལ་ཇི་ལྟར་འདོད་པ་བཞིན་དུ་དོན་རྫོགས་
པར་བྱེད་པའོ། །རྒྱས་པ་ནི་རྒྱ་ཆེ་བར་སྤྲུལ་པས་སོ། །
བུམ་པ་བཟང་པོ་ཆེ་བའི་མཆོག་ནི། ཡིད་ལ་འདོད་པའི་དོན་དུ་བུམ་པའི་
ནང་དུ་ལག་པ་ཇི་ཙམ་གྱིས་བཅུག་པ་ཙམ་གྱིས་སྟེར་བའོ། །སེམས་ཅན་ཀུན་གྱི་
དོན་བྱེད་ནི་གདུལ་བྱ་དབུལ་ཕོངས་ཅན་རྣམས་ལ་དེ་རྣམས་སུ་སྤྲུལ་ནས་དོན་
་པ་ཡང་མཉྫའོ། །དེ་ལྟར་ཡང་ཙནྡྲ་གོ་མིའི་ཞལ་ནས། བུམ་བཟང་དཔག་
228 -188



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བསམ་ཤིང་དང་ཡིད་བཞིན་གྱི། །ནོར་བུ་སེམས་དཔའ་དང་ལྡན་མ་འགགས་པ། །
དེ་དག་གིས་ཀྱང་སེམས་ཅན་བདེ་བགྱིད་ན། །ཐུགས་རྗེས་བདག་བགྱིས་སེམས་
ཅན་སྨོས་ཅི་འཚལ། །ཞེས་སོ། །ཕན་འདོགས་པ་ནི་འདི་དང་ཕྱི་མ་གཉིས་ཀའོ། །
སེམས་ཅན་མཉེས་གཤིན་ནི་གདུལ་བྱ་སེམས་ཅན་རྣམས་ལ་བུ་གཅིག་པའི་ཕ་མ་
བཞིན་དུ་ཉེ་རིང་མེད་པར་དོན་བྱེད་པའོ། །
ད་ནི་དུས་དང་བསམ་པ་མཁྱེན་པའི་མཚན་གྱི་སྒོ་ནས་བསྟོད་དེ། བཟང་
པོ་ནི་ཆོས་དགེ་བ་བཅུ་ལ་སོགས་པ་སྟོན་པའོ། །ངན་པར་ཤེས་པ་ནི་མི་དགེ་བའི་
ལས་སྲོག་གཅོད་པ་ལ་སོགས་པ་བྱེད་པའོ། །དེ་ལྟར་མི་དགེ་བས་མི་གོས་སམ་ཞེ་
ན། སྡོམ་པ་ཉི་ཤུ་པ་ལས། སྙིང་བརྩེར་བཅས་ལ་མི་དགེ་མེད། །ཞེས་གསུངས་
པས། སྙིང་རྗེ་ཆེན་པོས་སེམས་ཅན་གྱི་དོན་བྱེད་པ་ལ་མི་དགེ་བས་མི་གོས་པའོ། །
དེ་ཡང་བབ་བཅོལ་དུ་དོན་བྱེད་དམ་ཞེ་ན། དུས་ཤེས་ཞེས་ཏེ། འདི་ནི་འཇུག་པའི་
དུས་དང་། འདི་ནི་ཆོས་བསྟན་པའི་དུས་དང་
། འདི་ནི་སེམས་ཅན་གྱི་དོན་བྱ་བའི་
དུས་དང་། བཏང་སྙོམས་སྒོམ་པའི་དུས་དང་། མྱ་ངན་ལས་འདས་པའི་དུས་ཀུན་
ཤེས་པའོ། །
ཁྱབ་བདག་ནི་གཡོ་བ་ནང་བཅུད་ཀྱི་ སེམས་ཅན་ལ་ཁྱབ་པའོ། །དམ་
ཤེས་ནི་ སྙིང་པོ་དང་། ཕྱག་ རྒྱ་ དང་། གསང་སྔགས་དང༌། རིགས་ སྔགས་ཤེས་
པས་གདུལ་བྱའི་དོན་མཛད་པའོ། །དེ་ཉིད་ཀྱི་ཕྱིར་ན་དམ་ཚིག་ལྡན་ཏེ། དེ་རྣམས་
ཤེས་པ་ལས་མི་འདའ་བས་སོ། །དུས་ཤེས་ནི་སློང་པའི་བསམ་པ་ཤེས་ནས་སྦྱིན་
པ་གཏོང་བའི་དུས་སུ་འདུག་པ་དང༌། ཚུལ་ཁྲིམས་བསྲུང་བ་ལ་མོས་པ་ཤེས་ནས་
ཚུལ་ཁྲིམས་བསྲུང་བ་ལ་སོགས་ པའི་ དུས་ཤེས་པ་ཡང་མཉྫའོ། །སེམས་ཅན་
228 -189



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
དབང་དོན་ཤེས་ནི་གདུལ་བྱའི་དབང་པོ་རབ་འབྲིང་གི་བསམ་པ་མཁྱེན་པའོ། །
རྣམ་གྲོལ་གསུམ་ནི་ཉན་རང་དང་ཐེག་པ་ཆེན་པོའོ། །ཐེག་པ་ཆེན་པོ་མཁས་པ་ནི་
དེ་རྣམས་ཀྱི་ལམ་འབྲས་བུ་དང་བཅས་པ་བཞིན་དུ་མཁྱེན་པའོ། །
༈ ད་ནི་ཡོན་ཏན་མངའ་བ་དང་བཀྲ་ཤིས་པའི་མཚན་གྱི་སྒོ་ནས་བསྟོད་
དེ། སངས་རྒྱས་ཀྱི་མཚན་བཅས་དང་མཚན་མེད་ཀྱི་ཡོན་ཏན་ཐམས་ཅད་དང་
ལྡན་པ་ཡང་མཉྫའོ། །ཡོན་ཏན་ཤེས་ནི་མུ་སྟེགས་དང་ཉན་རང་གི་ཡོན་ཏན་ཤེས་
པའོ། །འཇིག་རྟེན་དང་འཇིག་རྟེན་ལས་འདས་པའི་ཆོས་ཤེས་པ་ཡང་
་པ་ཡང་མཉྫའོ། །
བཀྲ་ཤིས་ནི་ཐུན་མོང་མ་ཡིན་པའི་སྐྱེས་བུ་ཆེན་པོའི་མཚན་སོ་གཉིས་དང་ལྡན་
པའོ། །བཀྲ་ཤིས་འབྱུང་ནི་དད་པ་དང་ལྡན་པས་མཉྫགཉིས་མེད་འདི་བསྒོམས་ན་
འཇིག་རྟེན་པའི་བཀྲ་ཤིས་པ་དང་
། ཚེ་རིང་བ་དང་། ནད་མེད་པ་དང་། འབྱོར་བ་
དང་ལྡན་པར་འབྱུང་ལ། འཇིག་རྟེན་ལས་འདས་པའི་སངས་རྒྱས་ཀྱི་ཡོན་ཏན་
ཐམས་ཅད་འབྱུང་བའོ། །བཀྲ་ཤིས་ཀུན་གྱི་བཀྲ་ཤིས་པ་ནི། བཀྲ་ཤིས་པ་ཐམས་
ཅད་ཀྱི་ནང་ན་རྗེ་བཙུན་གྱི་བཀྲ་ཤིས་པ་འདི་ཕུལ་དུ་བྱུང་བའོ། །གྲགས་པ་ནི་
བསྐལ་པ་གསུམ་དུ་ཚོགས་བསགས་པའི་དུས་སུ་གཟུགས་སྣ་ཚོགས་སུ་བསྟན་
ནས་ཚོགས་གསོག་སྟེ། སྟག་མོ་ལ་བྱང་ཆུབ་སེམས་དཔས་ལུས་སྦྱིན་པར་བཏང་
བ་ལྟ་བུའོ། །བཀྲ་ཤིས་ནི་རྩེ་གཅིག་ཏུ་བསྒོམས་པས་ཕུན་སུམ་ཚོགས་པ་བཀྲ་
ཤིས་འབྱུང་བའོ། །སྙན་གྲོགས་ནི་སྦྱིན་པ་གཏོང་ཚུལ་ཁྲིམས་བསྲུང་བ་ལ་སོགས་
པའི་དུས་སུ། སེར་སྣ་དང་ཚུལ་ཁྲིམས་འཆལ་པ་ལ་སོགས་པའི་དྲི་མའི་སྐྱོན་མེད་
པའི་གྲགས་པ་མངའ་བས་སོ། །དགེ་ནི་དགེ་བ་བཅུའི་ལས་ཀྱི་ལམ་གྱི་སེམས་
ཅན་སྒྲོལ་བ་ཡང་མཉྫའོ། །
228 -190



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ད་ནི་དབུགས་འབྱིན་ཅིང་གདུལ་བྱ་ལ་ཆོས་སྟོན་པའི་མཚན་གྱི་སྒོ་ནས་
བསྟོད་དེ། དབུགས་འབྱིན་ཆེན་པོ་ནི་སངས་རྒྱས་མཉམ་སྦྱོར་གྱི་དབུགས་དབྱུང་
གི་དཀྱིལ་འཁོར་ཆེན་པོ་དྲུག་ཏུ་སྤྲུལ་པའོ། །དགའ་སྟོན་ཆེ་ནི་མུ་སྟེགས་པའི་
དགའ་སྟོན་ནི། དད་པས་ཀུན་ནས་བསླངས་ནས་ཚངས་པ་དང་ཁྱབ་འཇུག་ལ་
མཆོད་པ་སྟེ། སྙིང་རྗེས་ཀུན་ནས་བསླངས་ནས་འོག་མ་རྣམས་ལ་སྦྱིན་པ་གཏོང་
པའོ། །དཔེ་དེ་བཞིན་དུ་ནི་ནང་པ་སངས་རྒྱས་པ་དད་པས་ཀུན་ནས་བསླང་ནས་
དཀོན་མཆོག་གསུམ་མཆོད། སྙིང་རྗེས་འོག་མ་ལ་སྦྱིན་པ་གཏོང་བའོ། །ཡང་ན་
འཇིག་རྟེན་དང་འཇིག་རྟེན་ལས་འདས་པའི་དགའ་སྟོན་གཉིས་ཀ་ཡང་མཉྫའོ། །
དགའ་ཆེན་ནི་གདུལ་བྱ་གང་ལ་གང་འདུལ་བ་འདུལ་བྱེད་སྤྲུལ་པའི་སྐུས་བླ་ན་
མེད་པའི་ཆོས་སྟོན་པས་སོ། །རེན་པོ་ཆེ་འདི་ལྟ་བུའི་སྤྲུལ་སྐུ་དེ་ལ་ཟག་པ་མེད་
པའི་རོལ་མོས་གདུལ་བྱའི་ཡིད་ཚིམ་པར་བྱེད་པས་སོ། །
ད་ནི་ཁམས་གསུམ་གྱིས་བཀུར་ཞིང་རིམ་གྲོའི་གནས་ཀྱི་མཚན་གྱི་སྒོ་
ནས་བསྟོད་དེ། བཀུར་སྟི་ནི་ཁམས་གསུམ་གྱི་སེམས་ཅན་ལ་ཆོས་བསྟན་པས་
སེམས་ཅན་གྱིས་མཆོད་པ་བྱ་བའི་འོས་སུ་འདུག་པས་སོ། །རིམ་གྲོ་ནི་ཉན་ཐོས་
དང་རང་སངས་རྒྱས་ལ་སོགས་པས་མཆོད་པ་ཇི་ལྟར་འོས་པའི་རིམ་གྲོ་བྱེད་པས་
སོ། །ཕུན་སུམ་ཚོགས་པ་ཐམས་ཅད་ཀྱི་ཡོན་ཏན་གྱི་རྟེན་གྱི་ངོ་བོར་གནས་པ་ཡང་
མཉྫའོ། །མཆོག་ཏུ་དགའ་བ་ནི་ས་དང་པོ་རབ་ཏུ་དགའ་བ་ཐོབ་པའི་བྱང་ཆུབ་
སེམས་དཔས་གདུལ་བ་ལ་དེར་སྤྲུལ་ནས་དོན་བྱེད་པས་སོ། །དཔལ་ནི་ལྷའི་སྐུའོ། །
དེ་ལ་བརྟེན་ནས་བསྒོམས་པས་བདེ་བ་དང་ཡིད་བདེ་བ་ནི་གྲགས་པ་དག་གོ །
གདུལ་བྱ་འགྲོ་བ་ཐམས་ཅད་ཀྱི་ནང་ན་མཉྫ་མཆོག་ལྡན་ནོ། །མཆོག་སྦྱིན་ནི་
228 -191



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
གདུལ་བྱའི་བསམ་པས་ཇི་ལྟར་རྫོགས་པར་བྱེད་པས་སོ། །དེ་ཉིད་ཀྱི་ཕྱིར་ཕྱི་
རོལ་མུ་སྟེགས་པ་དང་ཉན་རང་ཐམས་ཅད་ཀྱི་ནང་ན་མ་ྗདེ་གཙོ་བོར་འདུག་པས་
སོ། །
ད་ནི་སྐྱབས་ཀྱི་དམ་པ་དང་གཙོ་བོ་འཇིགས་པ་ཐམས་ཅད་སེལ་བའི་
མཚན་གྱི་སྒོ་ནས་བསྟོད་དེ། སྐྱབས་སུ་འོས་ནི་དམན་པ་དང་སྡུག་བསྔལ་བ་དང་
སྐྱབས་མེད་པ་ཀུན་གྱིའོ། །དེ་ཉིད་ཀྱི་ནང་ན་མཉྫ་དེ་སྐྱབས་ཀྱི་དམ་པའོ། །འཇིག་
རྟེན་དགྲ་ནི་ལྷ་དང་ལྷ་མ་ཡིན་འཐབ་པས་ལྷ་ཕམ་པས་ཡིད་འཁྲུགས་ཏེ། འཇིག་
རྟེན་པ་རྣམས་ལ་འཇིགས་ པ་ བརྒྱད་འབྱུང་བ་ནི། ནད་ཀྱིས་འཇིགས་པ་དང་
།
འཆི་བ་དང་
། མུ་གེ་དང་། ཆུ་ཡིས། སྲིན་པོས། ཆོ་ག་པས། བྱི་བ་ ཡིས། མེ་ཡིས་
འཇིགས་པའོ། །དེ་རྣམས་མཉྫ་ཡིས་སེལ་བས་ན་རབ་ཀྱི་མཆོག །འཇིགས་
ལུས་ནི་སེང་གེའི་འཇིགས་པ་དང་
། གླང་པོ་ཆེ་ཡིས། མེ་ཡིས། སྦྲུལ་གྱིས། རྐུན་
པོས་སོ། །རྒྱལ་པོའི་ཆད་པས། མཚོན་ གྱིས། ཐོག་བབས་ པས་འཇིགས་པའོ། 1
དེ་རྣམས་ལ་རྗེ་བཙུན་གྱི་མཚན་དྲན་པ་ཙམ་གྱིས་སེལ་བའོ། །
ད་ནི་བརྟུལ་ཞུགས་ཐམས་ཅད་ཀྱི་གཟུགས་སུ་སྣང་བའི་མཚན་གྱི་སྒོ་ནས་
བསྟོད་དེ། གཙུག་ཕུད་ནི་སྐྲ་དང་ཁ་སྤུ་ཐམས་ཅད་བྲེགས་ནས་སྒྲའི་གཙུག་ཕུད་
གཅིག་པ་བྱས་ཏེ་དེས་གདུལ་བ་ལ་དེར་སྣང་བའོ། །ཕུད་ནི་ལྷ་གཞོན་ནུས་གདུལ་
བ་ལ་ཕུད་དུ་གསུམ་པ་ཅན་ནོ། །ལྕང་ལོ་ཅན་ནི་རལ་པ་ཅན་གྱིས་གདུལ་བ་ལ་
རལ་པ་ཅན་ནོ། །རལ་པ་ནི་སྐྱ་ཐམས་ཅད་སིལ་བུར་བྱས་ནས་དེར་རལ་པ་
གཅིག་ཏུ་སྡོམ་སྟེ་དེས་གདུལ་བའོ། །མཉྫནི་རྩ་བདུན་ཙམ་སྐ་རགས་བྱས་ནས་
ཐོད་པར་ཐོགས་པས་འདུམ་པ་ལ་དེར་སྣང་བའོ། །ཅོད་པན་ཐོགས་ནི་བརྒྱ་བྱིན་
228 --192



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དབུ་ལ་ཉི་མའི་ཅོད་པན་དང་། དབང་ཕྱུག་ཆེན་པོའི་དབུ་ལ་ཟླ་བའི་ཅོད་པན་ཅན་
ཏེ། དེས་འདུལ་བ་ལ་དེར་བྱུང་བ་ཡང་མཉྫའོ། །
ད་ནི་པདྨའི་རིགས་ཀྱི་རིན་པོ་ཆེའི་རིགས་ཀྱི་མཚན་སྟོན་ཏེ། དེ་ལ་བརྒྱད་
ལས་དང་པོ་སངས་རྒྱས་ཀྱི་མཚན་གྱི་སྒོ་ནས་བསྟོད་དེ། གདོང་ལྔ་པ་ནི་མེ་ལོང་ལྟ་
བུའི་ཡེ་ཤེས་ཀྱི་རྟགས་སུ་རྩ་བའི་ཞལ་སྔོན་པོའོ། །མཉམ་པ་ཉིད་གཡས་སེར་པོ།
སོ་སོར་རྟོག་པའི་ཡེ་ཤེས་ཀྱི་རྒྱབ་དམར་པོ། བྱ་བ་གྲུབ་པའི་ཡེ་ཤེས་ཀྱི་གཡོན་
ལྗང་གུའོ། །ཆོས་ཀྱི་དབྱིངས་ཀྱི་ཡེ་ཤེས་ཀྱི་རྟགས་སུ་སྟེང་ཞལ་དཀར་པོའོ། །དབུ་
དེ་རེ་རེ་ལ་ཕྱོགས་བཞི་དབུས་དང་ལྔ་སྐྲའི་གཙུག་ཕུད་ལྔ་དང་ལྡན་པའོ། །གཙུག་
ཕུད་དེ་ཕྱེད་གཤགས་སུ་བྱས་པ་ནི་ཟུར་ཕུད་ལྔ་པའོ། །དེའི་རྩ་བ་ན་ཕར་མེ་ཏོག་
གི་ཕྲེང་བའི་ཐོད་བཅིངས་པས་མེ་ཏོག་ཐོད་དོ། །དེ་ལྟར་དང་པོའི་སངས་
སྐུར་སྤྲུལ་པ་ཡང་མཉྫའོ། །
ད་ནི་བརྟུལ་ཞུགས་དང་བཀའ་ཐུབ་ཐུན་མོང་མ་ཡིན་པ་གང་དུ་གདུང་
རྒྱུད་དང་བཅས་པའི་མཚན་གྱི་སྒོ་ནས་བསྟོད་དེ། འོད་ཟླུམ་ནི་ནང་པ་སངས་རྒྱས་
པས་འདུལ་པ་ལ་སྐྲ་དང་ཁ་སྤུ་བྲེགས་ཏེ་རབ་ཏུ་བྱུང་པའི་ཆ་ལུགས་ཅན་ནོ། །མུ་
སྟེགས་པས་འདུལ་བ་ལ་སྐྲ་དང་ཁ་སྤུ་བྲེགས་ཏེ་རྩ་མཉྫའི་སྐ་རགས་ཅན་ནོ། །
བརྟུལ་ཞུགས་ཆེན་པོ་ནི་སངས་རྒྱས་པས་འདུལ་བ་ལ་དཔལ་ཧེ་རུ་ཀའི་རུས་པའི་
རྒྱན་ཆ་ལུགས་ཅན་ནོ། །མུ་སྟེགས་པས་འདུལ་པ་ལ་དབང་ཕྱུག་ཆེན་པོའི་རུས་
པའི་རྒྱན་ཆ་ཅན་ནོ། །བསྐལ་པ་གྲངས་མེད་པར་ཚངས་པར་སྤྱོད་པ་ལ་ཆེར་སྤྱོད་
པ་ཡང་མཉྫའོ། །བརྟུལ་ཞུགས་མཆོག་ནི་ལོ་བཅུ་གཉིས་སུ་ཚངས་སྤྱོད་ཀྱི་བརྟུལ་
ཞུགས་ཀྱིས་ཁྱིམ་དུ་མི་གནས་པར་ནགས་ཁྲོད་ལ་སོགས་པར་གནས་པར་བསྙུང་
རྒྱས་ཀྱི་
228-193



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
བས་ཆོག་མི་ཤེས་པ་ཡང་མཉྫའོ། །དཀའ་ཐུབ་མཐར་ཕྱིན་ནི་འཇིག་རྟེན་པའི་
དབང་པོ་ཉེ་བར་ཞི་བའི་དཀའ་ཐུབ་སྟེ། ལུས་ཀྱི་དཀའ་ཐུབ་ལུས་གཡོ་འགུལ་
དང་བྲལ་པའོ། །ངག་གི་དབུགས་འབྱུང་རྔུབ་དང་བྲལ་བ། སེམས་གཟུང་འཛིན་
གྱི་རྟོག་པ་དང་བྲལ་བའོ། །དཀའ་ཐུབ་ཆེ་ནི་ཆུ་བོ་ནེ་རཉྫནའི་རྩར་ལོ་དྲུག་ཏུ་ཏིལ་
ཕྱེད་ཙམ་གསོལ་བའི་དཀའ་ཐུབ་མཛད་པའོ། །གཙང་གནས་ནི་མུ་སྟེགས་ཀྱི་
རིགས་ བྱེད་མཐར་ཕྱིན་པས་སོ། །དེ་ལྟར་མཉྫ་ ཡང་ བརྟུལ་ཞུགས་ཐམས་ཅད་
མཐར་ཕྱིན་པའོ། །གོའུ་ཏ་མ་ནི་རྒྱལ་པོ་རྣ་བའི་སྲས་བ་ར་དྭ་ཙ་དང་
། གོའུ་ཏ་མའི་
ལོ་རྒྱུས་བཞིན་ནོ། །རྒྱལ་པོ་ཤཱཀྱའི་གདུང་རྒྱུད་དུ་བྱུང་བ་ཡང་མཉྫའོ། །དེ་ཉིད་ཀྱི་
ཕྱིར་ན་དམ་པ་སྟེ། ཐམས་ཅད་མཁྱེན་པའི་ཡེ་ཤེས་ཐོབ་པའི་ཕྱིར་རོ། །
ད་ནི་བྲམ་ཟེ་དང་ཚངས་པ་རྣམས་ཀྱི་སྒོ་ནས་བསྟོད་དེ། བྲམ་ཟེ་ནི་འཇིག་
རྟེན་ པའི་ བྲམ་ཟེ་བྱེད་ པའི་ རྐྱེན་གསུམ་སྟེ། སྐྱེ་གནས་དང་
། དཀའ་ཐུབ་དང་
།
ཐོས་པའོ། །དེ་ཡང་སྐྱེ་གནས་ནི་ཚངས་པའི་ཞལ་ནས་སྐྱེས་བར་འདོད། དཀའ་
ཐུབ་ནི་དུས་རྒྱུན་དུ་ལུས་ངག་དཀའ་ཐུབ་ལ་འཇོག་ནུས་པའོ། །ཐོས་པ་ནི་རིགས་
བྱེད་བཞི་ཐོས་པའོ། །དཔེ་དེ་ལྟར་འཇམ་དཔལ་ལ་འཇིག་རྟེན་ལས་འདས་པའི་
བྲམ་ཟེ་སྟེ། དེ་ཡང་སྐྱེ་གནས་གཉིས་སུ་མེད་པ་ལས་བྱུང་བའོ། །དཀའ་ཐུབ་ནི་
དུས་ཐམས་ཅད་དུ་ལུས་ངག་ཡིད་གསུམ་སྟོང་པ་ཉིད་ལ་མཉམ་པར་འཇོག་པའོ། །
ཐོས་ པ་ཆོས་གསུང་ རབས་ཡན་ལག་བཅུ་གཉིས་ ཀྱི་དོན་ཤེས་པའོ། །ཡང་ན་
འཇིག་རྟེན་པའི་བྲམ་ཟེ་དང་འཇིག་རྟེན་ལས་འདས་པའི་བྲམ་ཟེ་གཉིས་ཀར་བྱུང་
བ་ཡང་མཉྫའོ། །ཚངས་པ་ནི་གཟུགས་ཁམས་ཀྱི་ལྷ་ཚངས་པས་འདུལ་བ་ལ་དེར་
སྤྲུལ་པའོ། །ཚངས་པ་ཞེས་པ་ནི་ཚངས་པ་འདི་དང་པོ་གདོང་ལྔ་པ་ཡིན་པ་ལ།
228 -194



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཁྱབ་འཇུག་དང་གཉིས་འཁྲུག་པ་བྱས་པས་ཁྱབ་འཇུག་གིས་འཁོར་ལོ་གཅིག་
བརྒྱབ་པས་ཚངས་པའི་སྟེང་གི་མགོ་བཅད་དོ། །
དེ་ནས་ལྷ་དང་ལྷ་མ་ཡིན་གྱིས་ཞལ་མཆུ་བྱས་པས་ཚངས་པའི་མགོ་བཅད་
པ་དེ་ཁྱབ་འཇུག་གི་སྐེ་ལ་ཐོགས་ཟེར་ནས། དེ་བཏགས་པས་ཚངས་པའི་མགོ་
བཅད་པས་ཁྱབ་འཇུག་གི་སྐེ་ལ་མ་བཏགས་ན་ན་ཚ་ཆེ་སྟེ། ཞལ་མཆུ་བསྐྱར་བས་
ལྷ་དང་ལྷ་མ་ཡིན་གྱིས་ཁྱབ་འཇུག་གི་མགོ་ལ་ནད་ཞི་བར་བྱ་བའི་དོན་དུ་ཟླ་བ་
ཚེས་གཅིག་པ་གཅིག་གིས་དབུ་བརྒྱན་ནོ། །དེ་ཚངས་པའི་གདོང་བཞི་ནས་སྙན་
དངགས་ཀྱི་རིགས་བྱེད། ངེས་བརྗོད་དང་། མཆོད་སྦྱིན་གྱི། སྲིད་སྲུང་
རིགས་
བྱེད་བཞི་བརྗོད་དོ། །སུ་ལ་བརྗོད་ན་ཁྱབ་འཇུག་ལའོ། །དེས་དབང་ཕྱུག་ཆེན་པོ་
ལའོ། །དེས་སྐྱེས་དགུའི་བདག་པོ་ལའོ། །དེས་དབང་ལྡན་ལའོ། །དེས་དྲང་སྲོང་
གནས་འཇོག་ལའོ། །དེས་མདའ་ལྟར་སྣང་བ་ལའོ། །དེས་གཉིས་འཐུང་གི་བུ་
ལའོ། །དེས་རྒྱལ་པོ་ལ་བརྗོད་དོ། །
ད་ནི་འཇིག་རྟེན་པའི་ཚངས་པ་ཤེས་པ་དེ་དཔེར་བཞག་ནས། འཇིག་རྟེན་
ལས་འདས་པའི་ཚངས་པ་ཤེས་པ་ནི། གཉིས་སུ་མེད་པའི་རྟོགས་པ་དང་ལྡན་
ནས་དེ་ལས་ལོངས་སྐུ་དང་སྤྲུལ་སྐུ་གཉིས་འབྱུང་སྟེ། གསུང་རབ་བཅུ་གཉིས་
གདུལ་བྱ་རྣམས་ལ་བརྗོད་པའོ། །ཡང་ན་འཇིག་རྟེན་པ་དང་འཇིག་རྟེན་ལས་
འདས་པའི་ཚངས་པ་ཤེས་པ་གཉིས་ཀ་ཡང་མཉྫའོ། །
མྱ་ངན་ལས་འདས་པ་ནི། ཀུན་དགའ་བོ་འདི་དང་པོ་རྒྱལ་པོའི་ཕྲུག་གུ་
ཞིག་ཡིན་ཏེ། དེའི་དུས་སུ་ཐེག་པ་ཆེན་པོ་ལ་ཞུགས་ནས། གཏོང་བ་དང་
།
སུ་གཏོང་བ་དང་། གཏོང་བ་ཆེན་པོ་བྱེད་པ་ལ། དེའི་དུས་སུ་བྲམ་ཟེ་ཤིན་ཏུ་མི་
ཡོངས་
228 -195



ལ་
མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡
སྡུག་པ་ཞིག་ན་རེ་ཀུན་དགའ་བོར་ང་ལ་ལག་པ་གཡས་པ་སློང་ཟེར་ནས། ལག་
པ་གཡས་པ་བཅད་དེ་གཡོན་པས་སྦྱིན་པས་ཁྱོད་ཀྱི་ལག་པ་རྩོག་ལག་གིས་སྦྱིན་
པ་འདི་ང་མི་འདོད་ཟེར། ཀུན་དགའ་བོས་ལག་པ་གཡས་པ་བཅད་ཀྱི་རྟིང་
གཡོན་པས་སྦྱིན་
་པས་སྦྱིན་པ་ལས་གང་གིས་སྦྱིན་ཏེ། ཐེག་པ་ཆེན་པོའི་སྤྱོད་པ་འདི་ཡང་
དཀའ་བར་འདུག་ཟེར་ནས། ཐེག་པ་ཆུང་ངུའི་སྤྱོད་པ་ལ་ཞུགས་ཏེ་འབྲས་བུ་ཉན་
ཐོས་ཀྱི་མྱང་ངན་ལས་འདས་པ་ཐོབ་པའོ། །དེ་ལྟར་ཡང་མདོ་ཡི་ཚོམས་ལས།
ཀུན་ དགའ་ བོ་ ནི་ ཚངས་ པའི་ གཟུགས། གལ་ཏེ་ མ་ རྫོགས་ མ་ རྫོགས་ ཞེས་
གསུངས་སོ། །ཚངས་ པ་ ནི་ ཉན་ཐོས་ ཀྱི་ འབྲས་ བུ་ ཐོབ་ ནས་ དེ་ ཚངས་ པའི་
གཟུགས་སུ་སྤྲུལ་པའོ། །འཇམ་དཔལ་ཉན་ཐོས་ཀྱི་མྱ་ངན་ལས་འདས་པ་ཙམ་
ལས་མ་ཐོབ་པ་ཡིན་ནམ་ཞེ་ན། མ་ཡིན་ཏེ་མཉྫ་ཉིད་མི་གནས་པའི་མྱ་ངན་ལས་
འདས་པ་ཐོབ་པས་སོ། །
ད་ནི་གདུལ་བྱའི་ལམ་སྟོན་ཅིང་མྱ་ངན་ལས་འདས་པ་དང་བཅས་པའི་
མཚན་གྱི་སྒོ་ནས་བསྟོད་དེ། གྲོལ་བ་ནི་སྟོང་པ་ཉིད་ཀྱི་དོན་མཐོང་བས་ཉོན་
མོངས་པ་ཐམས་ཅད་ལས་གྲོལ་བའོ། །ཐར་པ་ནི་མཐོང་སྤང་གི་ཉོན་མོངས་པའི་
སྒྲིབ་པ་དག་པས་འཁོར་བ་ལས་ཐར་པའི་ལམ་བགྲོད་པ་ཡང་མཉྫའོ། །རྣམ་གྲོལ་
ལུས་ནི་མཐོང་སྤང་གི་བྱང་ཆུབ་ཀྱི་ཡན་ལག་བདུན་ཏེ། དྲན་པའི་སྟོབས་ ཀྱིས་
ཡང་དག་པའི་དམིགས་པ་མི་ཡེངས་པར་གནས་པ་ནི་དྲན་པ་ཡང་དག་བྱང་ཆུབ་
ཀྱི་ཡན་ལག་དང་
། ཆོས་སྤྱི་དང་རང་གི་མཚན་ཉིད་ཀྱི་དོན་འབྱེད་པས་ཆོས་རྣམ་
པར་འབྱེད་པ་བྱང་ཆུབ་ཀྱི་ཡན་ལག་དང་། སྟོང་པ་ཉིད་བསྒོམས་པས་བརྩོན་
འགྲུས་དང་བཅས་པས་བསྒོམས་པས་བརྩོན་འགྲུས་ཡང་དག་བྱང་ཆུབ་ཀྱི་ཡན་
228 -196



འཇམ་དཔལ་གྱི་མཚན་ཡང་
ན་ཡང་དག་པར་བརྗོད་པའི་འགྲེལ་པ།
ལག་དང་། ཟག་མེད་ཀྱི་དགའ་བས་ལུས་དང་སེམས་ལ་ཕན་གདག་པ་ཡང་དག་
བྱང་ཆུབ་ཀྱི་ཡན་ལག་དང་། ལུས་དང་སེམས་མཉམ་པར་བཞག་པས་ཡང་དག་
པའི་དོན་ཤེས་ཏེ་ཉོན་མོངས་པ་སྤང་པས་ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་
ཡན་ལག་དང་། ཏིང་ངེ་འཛིན་ལ་མཉམ་པར་བཞག་ནས་སྤང་བྱ་རྣམས་སྤོངས་
པས་ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་དང་
། དེ་ལྟར་གནས་པ་ལ་
འཇིག་རྟེན་གྱི་ཆོས་བརྒྱད་དང་བྲལ་བས་བཏང་སྙོམས་ཡང་དག་བྱང་ཆུབ་ཀྱི་ཡན་
ལག་གོ །དེ་རྣམས་ཀྱིས་ཉོན་མོངས་པའི་སྒྲིབ་པའི་གཉེན་པོའོ
། །
སྒོམ་ལམ་གྱི་འཕགས་པའི་ལམ་ཡན་ལག་བརྒྱད་ནི། བསྒོམ་པ་ཡོངས་སུ་
དཔྱོད་པ་ཡང་དག་པའི་ལྟ་བ་དང་
། མ་བརྟགས་མ་དཔྱད་པའི་ཚིག་མི་སྨྲ་བས་
ཡང་དག་པའི་རྟོག་པ་དང་། འབྲེལ་པའི་གཏམ་གྱིས་ཤེས་རབ་ལ་ཡིད་ཆེས་པ་ནི།
ཡང་དག་པའི་ངག་དང་
། བྱ་བ་མ་ཡིན་པ་མི་བྱེད་པས་ཡང་དག་པའི་ལས་ཀྱི་
མཐའ་དང་། ཡོ་བྱད་བསྡུས་པ་སྟེ། ཆོས་གོས་ལ་སོགས་པ་ཚོད་འཛིན་པར། འཚོ་
བ་ནི་ཡང་དག་པའི་འཚོ་བའོ། །ལམ་ལ་སྒོམ་པའི་ཕྱིར་ཡང་དག་པའི་རྩོལ་བ་དང་།
བྱིང་རྒོད་གཉིས་དང་བྲལ་བས་ཡང་དག་པའི་དྲན་པ་དང་
། བསམ་གཏན་ལ་
གནས་ནས་མངོན་པར་ཤེས་པའི་ཡོན་ཏན་མངོན་པར་བསྒྲུབ་པའི་ཕྱིར་ཡང་དག་
པའི་ཏིང་ངེ་འཛིན་ཏོ། །དེ་རྣམས་ཀྱིས་ཤེས་བྱའི་སྒྲིབ་པ་སྤོང་བའོ། །
དེ་ལྟར་སྒྲིབ་པ་གཉིས་ལས་རྣམ་པར་གྲོལ་བའི་ལུས་དེ་ཡང་མཉྫའོ། །རྣམ་
གྲོལ་ནི་དུག་གསུམ་གྱི་འཆིང་བ་ལས་སོ། །ཞི་བ་ནི་སྤྲོས་པའི་མཐའ་བརྒྱད་དོ། །
དེ་ལྟར་ཡང་
། འགག་པ་མེད་པ་སྐྱེད་མེད་པ། །རྟག་པ་མེད་པ་ཆད་མེད་པ། །ཐ་
དད་དོན་མིན་དོན་གཅིག་མིན། །འོང་བ་མེད་པ་འགྲོ་མེད་པ། །སྤྲོས་པ་ཉེ་བར་ཞི་
228 -197



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
སྤྱོད་པ། །རྫོགས་པའི་སངས་རྒྱས་སྨྲ་རྣམས་ཀྱི། །དམ་པ་དེ་ལ་ཕྱག་འཚལ་ལོ། །
ཞེས་གསུངས་སོ། །ཞི་བ་ནི་གཟུང་འཛིན་གྱི་སྤྲོས་པ་ཞི་བས་སོ། །
ད་ནི་མྱ་ངན་ལས་འདས་པའི་རྣམ་པར་གཞག་པ་གཅིག་འཆད་དེ། མྱ་ངན་
ལས་ འདས་ པ་མདོར་བསྟན་པ་དང་། རྒྱས་པར་བཤད་པའོ། །དེ་ཡང་མྱ་ངན་
ལས་འདས་པ་ཞེས་མདོར་བསྟན་ལ། ཚིགས་སུ་བཅད་པ་གཅིག་གིས་རྒྱས་པར་
བཤད་དོ། །དེ་ལ་ཕུང་པོ་ལྷག་མ་དང་བཅས་པའི་མྱ་ངན་ལས་འདས་པ་དང་།
ཕུང་པོ་ལྷག་མ་མེད་པའི་མྱ་ངན་ལས་འདས་པའོ། །དང་པོ་ལ་གསུམ་ལས་མྱ་ངན་
ལས་འདས་པ་ཞེས་པའི་མུ་སྟེགས་ཀྱི་མྱ་ངན་ལས་འདས་པ་སྟོན་ཏེ། དེ་ཡང་
ཁམས་འོག་མ་ལ་སྐྱོན་དུ་བལྟས། གོང་མ་ལ་ཡོན་ཏན་དུ་བལྟས་སྟེ། ཞི་བ་ལ་
སོགས་པ་དང་རགས་སོགས་ཀྱི་སྒོ་ནས་བསྒོམས་པས། འབྲས་བུ་ཚངས་པའམ་
ཁྱབ་འཇུག་གཅིག་ཐོབ་པས་འབྲས་བུའི་མཐར་ཐུག་ཏུ་འདོད་པའོ། །མྱ་ངན་ལས་
འདས་པ་ནི་ཉན་ཐོས་ཀྱི་མྱ་ངན་ལས་འདས་པ་སྟེ། ཉན་ཐོས་ཀྱིས་འཁོར་བའི་
སྐྱོན་ཐོས། མྱ་ངན་ལས་འདས་པའི་ཡོན་ཏན་ཐོས་ཏེ། བདེན་པ་བཞི་བསྒོམས་
པོས་གང་ཟག་གི་བདག་མེད་པ་ཙམ་དུ་རྟོགས་པའོ། །ལེགས་པར་མྱ་ངན་ལས་
འདས་པ་ནི་རང་སངས་རྒྱས་ཀྱི་མྱ་ངན་ལས་འདས་པ་སྟེ། དེ་ཡང་རྟེན་འབྲེལ་
ལུགས་ལས་བྱུང་བ་དང་ལུགས་ལས་ཟློག་པ་གཏན་ལ་ཕབ་སྟེ་བསྒོམས་པས་གང་
ཟག་གི་བདག་མེད་པའི་སྟེང་དུ་ཆོས་ཀྱི་བདག་གཟུང་བ་ཕྱོགས་འགའ་དང་བྲལ་
བ་ཙམ་དུ་རྟོགས་པའོ། །
ད་ནི་ཕུང་པོ་ལྷག་མ་མེད་པའི་མྱ་ངན་ལས་འདས་པ་སྟོན་ཏེ། དེ་ལ་ལྔ་
ལས་ཉེ་ནི་མཐར་འགྲོ་བ་སྟེ། གདུལ་བྱ་ཞེ་སྡང་ཅན་གྱི་དོན་དུ་མི་བསྐྱོད་པའི་མྱ་
228 -198



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ངན་ལས་འདས་པ་དེར་འགྲོ་བའོ། །བདེ་སྡུག་སེལ་བ་ནི་རིན་ཆེན་འབྱུང་ལྡན་
གྱིས་གདུལ་ བྱ་སེར་སྣ་ཅན་ལ་ཟག་མེད་ཀྱི་བདེ་བ་སྟེར་ཅིང་སེར་སྣའི་སྡུག་
བསྔལ་སེལ་བར་བྱེད་པའོ། །མཐར་གྱུར་པ་སྣང་བ་མཐའ་ཡས་ཀྱིས་གདུལ་བྱ་
འདོད་ཆགས་ཅན་བདེ་བ་ལ་དགོད་ཅིང་དེའི་ཉོན་མོངས་མཐར་འབྱིན་པར་བྱེད་
པས་སོ། །ཆགས་བྲལ་ནི་དོན་ཡོད་གྲུབ་པས་བརྩོན་འགྲུས་ཆེན་པོའི་སྒོ་ནས་
གདུལ་བྱ་ལེ་ལོ་ཅན་ལེ་ལོའི་ཆགས་པ་དང་བྲལ་བར་བྱེད་པས་སོ། །ལུས་ལས་
འདས་པ་ནི་རྣམ་པར་སྣང་མཛད་ཀྱིས་གདུལ་བྱ་གཏི་མུག་ཅན་གྱི་གཏི་མུག་གི་
ལུས་སྤངས་ཏེ། ཆོས་ཀྱི་དབྱིངས་ཀྱི་ཡེ་ཤེས་ཀྱི་དོན་སྟོན་པའོ། །
ད་ནི་ཐུགས་ཀྱི་ཡོན་ཏན་ཐུན་མོང་མ་ཡིན་པའི་མཚན་གྱི་སྒོ་ནས་བསྟོད་
དེ། དེ་ཡང་ཕུང་པོ་ལྷག་མ་དང་བཅས་པ་དང་ལྷག་མ་མེད་པའི་མྱ་ངན་ལས་
འདས་པའི་སྐུ་དེ་ལ་གཞན་གྱིས་འཕྲོག་པར་ནུས་སམ་ཞེ་ན། ཐུབ་པ་མེད་ཅེས་
གསུངས་སྟེ། གཉིས་མེད་ཡེ་ཤེས་སེམས་དཔའ་དེ་ལ་གཞན་དག་རྣམས་ཀྱིས་
ཐུབ་པའམ་འཕྲོག་པ་མེད་པས་སོ། །དཔེ་མེད་ནི་འཇིག་རྟེན་པའི་དཔེ་གང་གིས་
ཀྱང་མཚོན་དུ་མེད་པས་སོ། །མི་མངོན་ཞེས་པ་ནི་ཤེས་བྱ་ཇི་ལྟ་བ་བཞིན་དུ་
གནས་པ་དེ་ལ་ལྷ་ཕོ་མོའི་གཟུགས་སུ་མི་མངོན་པའོ། །མི་སྣང་ནི་གཟུང་འཛིན་
ཐམས་ཅད་དང་བྲལ་བའོ། །གསལ་བྱེད་མིན་ནི་སྤྲོས་པའི་རྣམ་རྟོག་གང་གིས་
ཀྱང་རྟོགས་པར་མི་ནུས་པས་སོ། །མི་འགྱུར་ནི་རང་བཞིན་མི་འགྱུར་སྟེ། རྒྱུ་རྐྱེན་
གྱི་གང་ཟག་ལམ་བསྐྱེད་རྫོགས་གཉིས། འབྲས་བུ་སྐུ་དང་ཡེ་ཤེས་གཉིས་མེད་
ལས་མི་འགྱུར་བར་འདུག་པའོ། །རྟོག་པ་མི་འགྱུར་བ་ནི་དེ་རྣམས་རེས་འཇོག་ཏུ་
མི་འདུག་པའོ། །ཀུན་ཏུ་འགྲོ་ནི་རྒྱུན་གྱིས་རྒྱུ་ལམ་འབྲས་བུ་ཐམས་ཅད་དུ་འགྲོ་
228 -199



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
བའོ། །གཉིས་མེད་དེས་བརྟན་གཡོ་ཐམས་ཅད་ལ་ཁྱབ་པའོ། །ཕྲ་ཞིང་རྡུལ་འཕྲ་
རབ་བས་ཀྱང་ཕྲ་བ་སྟོང་པ་ཉིད་དུ་གནས་པ་སྟེ། ཟག་མེད་ནི་འདུས་མ་བྱས་ཀྱི་
ཆོས་བཞི་སྟེ། ནམ་ མཁའ་ དང་། སོ་ སོར་ བརྟག་ པའི་འགོག་པ་དང་
།
སོ་སོར་
བརྟགས་པ་མ་ཡིན་པའི་འགོག་པ་དང་
། དེ་བཞིན་ཉིད་དོ། །
དེ་ཡང་ནམ་མཁའ་ནི་དགག་བྱ་གཟུགས་བཀག་པ་སྟེ། གཟུགས་མ་གྲུབ་
པ་ཙམ་ལ་ནམ་མཁར་བཏགས་ཏེ། གང་ཡིད་ཀྱི་རྣམ་པར་ཤེས་པའི་ཡུལ་དུ་གྱུར་
པའི་བྱེ་བྲག་གོ །སོ་སོར་བརྟག་པའི་འགོག་པ་ཤེས་པ་ནི། སོ་སོར་བརྟག་པ་ཞེས་
པ་ཤེས་བྱའི་ཤེས་རབ་ཀྱི་བྱེ་བྲག་སྟེ་གཉེན་པོ་ལམ་མོ། །དེའི་སྟོབས་ཀྱིས་ཟག་པ་
དང་བཅས་པ་བྲལ་བ་ནི་འགོག་པའོ། །སོ་སོར་བརྟགས་པ་མ་ཡིན་པའི་འགོག་
ནི་གཉེན་པོ་ལམ་མ་ཡིན་པར་ རོ། །འགོག་ པ་དེ་ནི་རྐྱེན་མ་ཚང་བའི་སྒོ་ནས་
དངོས་པོའི་སྐྱེ་རྒྱུ་ཆོས་མ་སྐྱེས་པའོ། །དེ་བཞིན་ཉིད་ནི་བདག་མེད་པ་རྣམ་པ་
གཉིས་སོ། །ས་བོན་བྲལ་ནི་དགེ་བ་དང་
། མི་དགེ་བ་དང་
། མི་གཡོ་བའི་ལས་ཀྱི་
ས་བོན་ཐམས་ཅད་དང་བྲལ་བས་སོ།
ད་ནི་སྤང་བྱ་སྤངས་ཤིང་ཡེ་ཤེས་ཁྱད་པར་ཅན་དང་བཅས་པའི་མཚན་གྱི་
སྒོ་ནས་བསྟོད་དེ། དེ་ཡང་ཕྱིའི་ཡུལ་དུ་ཞེན་པའི་འདོད་པའི་ཡོན་ཏན་ལྔའི་རྡུལ་
མེད་པའོ། །རྡུལ་བྲལ་ནི་སེམས་ཀྱི་རྣམ་པར་རྟོག་པའི་རྡུལ་དང་བྲལ་ཞིང་སྟོང་
ཉིད་མི་འགྱུར་བར་གནས་པའོ། །སྟོང་པ་ཉིད་དེ་ལ་ཀུན་ནས་ལྡང་བའི་བག་ལ་
ཉལ་དང་བཅས་པའི་དྲི་མ་མེད་པའོ། །ཉེས་པ་སྤངས་པ་ནི་འདོད་ཆགས་ ལ་
སོགས་པའི་སེམས་ཀྱི་ཟུག་རྔུའི་ཉེས་པ་མེད་པའོ། །དེ་ཉིད་ཀྱི་ཕྱིར་ན་སྐྱོན་མེད་
པ་སྟེ། །བདག་དང་བདག་གིར་ཞེན་པའི་ནད་ཀྱི་སྐྱོན་མེད་པའོ། །ཤིན་ཏུ་སད་པ་
།
228 -200



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ནི་སྟོང་པ་ཉིད་ལ་ཕྱིན་ཅི་མ་ལོག་པར་སད་པའོ། །སད་པའི་བདག་ནི། ཉན་ཐོས་
དང་རང་རྒྱལ་ལས་ཁྱད་པར་དུ་ཟུང་འཇུག་གཉིས་མེད་དུ་སད་པའོ། །ཀུན་ཤེས་
ནི་བྱ་བ་མ་ལུས་པ་མཁྱེན་པའོ། །ཀུན་རིག་ནི་སེམས་ཅན་ཐམས་ཅད་ཀྱི་བསམ་
པ་དང་བག་ལ་ཉལ་ཤེས་པའོ། །དམ་པ་ནི་རྗེ་བཙུན་གྱི་གོང་ན་གཞན་མེད་པའོ། །
ད་ནི་ཟབ་པ་དང་རྒྱ་ཆེ་བའི་མཚན་གྱི་སྒོ་ནས་བསྟོད་དེ། རྣམ་པར་ཤེས་པ་
ནི་འཇུག་པའི་ཚོགས་དྲུག་མ་གཏོགས་པའི་ཀུན་གཞིའི་རྣམ་པར་ཤེས་པ་གཅིག་
ཡོད་དེ། དེ་ཡང་ རིག་ པ་ནི་ཀུན་གཞིའི་རྣམ་པར་ཤེས་པ་མེད་ན་འཁོར་བར་
འཇུག་ཏུ་མི་རུང་བ་དང་། ཀུན་གཞིའི་རྣམ་པར་ཤེས་པ་མེད་ན་འཁོར་བ་ལས་
ལྡོག་ཏུ་མི་རུང་བ་ལ་སོགས་པ་དུ་མ་སློབ་དཔོན་ཐོགས་མེད་དང་དབྱིག་གཉེན་གྱི་
བསྟན་ཆོས་ལས་མང་དུ་བཤད། ལུང་ནི་མངོན་པ་མཛོད་ལས། ཐོག་མ་མེད་པ་
དུས་ཀྱི་དབྱིངས། །ཆོས་རྣམས་ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་ཀུན་
དང་། །མྱ་ ངན་འདས་པ་ཐོབ་པར་འགྱུར། །ཞེས་སོ། །ཆོས་ཉིད་འདས་ནི་རྣམ་
པར་ཤེས་པ་དེ་ཡང་ཆོས་ཉིད་སྟོང་པར་གནས་སོ། །ཡེ་ཤེས་གཉིས་མེད་ནི་ཟབ་
པ་དང་རྒྱ་ཆེ་བའི་ཚུལ་ལམ་དེ་འཆང་བ་ཡང་མཉྫཡིན་ནོ། །
ད་ནི་ཐབས་ཤེས་རབ་ཕྲིན་ལས་དང་བཅས་པའི་མཚན་གྱི་སྒོ་ནས་བསྟོད་
དེ། རྣམ་པར་རྟོག་མེད་ནི་སྤྲོས་པའི་རྣམ་པར་རྟོག་པ་ཐམས་ཅད་དེ་རང་རིག་ཙམ་
དུ་ཡང་མི་སྟོན་པའི་ཕྱིར་རོ། །འོ་ན་ཕྲིན་ལས་ཀུན་རྒྱུན་ཆད་དོ་ཞེ་ན། ལྷུན་གྱིས་
གྲུབ་སྟེ་ལྷུན་གྲུབ་ཏུ་གང་ལ་གང་འདུལ་དུ་སྤྲུལ་པའི་སྐུ་བསྟན་ནས་སེམས་ཅན་
གྱི་དོན་དུ་བྱེད་དེ་ནོར་བུ་རིན་པོ་ཆེ་དང་འདྲའོ། །དུས་གསུམ་དུ་སངས་རྒྱས་ཀྱི་
ཕྲིན་ལས་སེམས་ཅན་གྱི་དོན་བྱེད་པ་ཡང་མཉྫའོ། །སངས་རྒྱས་ནི་བུདྡྷ་ཞེས་པའི་
228 -201



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ།
སྒྲ་འབྱུང་པོ་ལ་ཡང་འགྲོ་བས། སངས་རྒྱས་ལ་མི་འགྲོའོ་ཞེ་ན། འདིར་སངས་
རྒྱས་ལ་འགྲོ་སྟེ། ཆོས་ཉིད་དོན་གྱི་སངས་རྒྱས་དང་རྟོགས་པ་ཕུལ་ཏུ་བྱུང་བའི་
སངས་རྒྱས་སོ། །
དང་པོ་ནི་སྤྲོས་པ་ཐམས་ཅད་དང་བྲལ་པའི་གནས་ལུགས་སྟོང་པ་ཉིད་ལ་
བྱའོ། །དེ་རྟོགས་པར་བྱས་ཏེ་བསྒོམས་པས་རྟོགས་པ་ཕུལ་ཏུ་བྱུང་བའི་སངས་
རྒྱས་འབྱུང་བའོ། །དེ་ཡང་གཉིས་མེད་གཅིག་ལ་ཡུལ་དང་ཡུལ་ཅན་གཉིས་སུ་མི་
རིགས་ཟེར་ན་ཡང་
། བདུད་ལྷ་སྦྱིན་ཡོད་ན་བཅོམ་ལྡན་འདས་ཡོད་ལ། བཅོམ་
ལྡན་འདས་ཡོད་ན་བདུད་ལྷ་སྦྱིན་ཡོད་པ་བཞིན་དུ། ཆོས་ཉིད་དོན་གྱི་སངས་རྒྱས་
ཡོད་ན་རྟོགས་པ་ཕུལ་ཏུ་བྱུང་བའི་སངས་རྒྱས་ཡོད་ལ། རྟོགས་པ་ཕུལ་ཏུ་བྱུང་
བའི་སངས་རྒྱས་ཡོད་ན་ཆོས་ཉིད་དོན་གྱི་སངས་རྒྱས་ཡོད་དོ། །ཐོག་མ་མེད་ནི་སྐྱེ་
བ་མེད་པའོ། །ཐ་མ་ནི་འགག་པ་མེད་པ་སྟེ། དོན་ལ་སྐྱེ་འགག་ཐམས་ཅད་དང་
བྲལ་བ་ཡང་མཉྫའོ། །
ད་ནི་པདྨའི་ རིགས་ ཀྱི་པདྨའི་ རིགས་ ལ་ དགུ་ཡོད་པ་ལས། དང་ པོར་
སངས་རྒྱས་ཤིང་ཡེ་ཤེས་རང་གི་ངོ་བོའི་སྒོ་ནས་བསྟོད་དེ། དེ་ཡང་སངས་རྒྱས་
གཉུག་མའི་ཡེ་ཤེས་གཉིས་སུ་མེད་པ་དེ་ཡེ་ནས་གནས་པའི་དོན་དེ་ཉིད་ལམ་གང་
བསྒོམ་པས་འབྱུང་ན། སྟོབས་ལྔ་བསྒོམས་པས་མེ་ལོང་ལྟ་བུའི་ཡེ་ཤེས་ཐོབ། མི་
འཇིགས་པ་བཞིས་མཉམ་པ་ཉིད་ཀྱི་ཡེ་ཤེས་ཐོབ། སོ་སོ་ཡང་དག་པ་རིག་པ་
བཞིས་སོ་སོར་ཀུན་ཏུ་རྟོག་པའི་ཡེ་ཤེས། བྱམས་པ་དང་སྙིང་རྗེས་བྱ་བ་ནན་ཏན་
གྱི་ཡེ་ཤེས། དེ་ཐམས་ཅད་སྟོང་པ་ཉིད་ཀྱིས་རྒྱས་བཏབ་ནས་བསྒོམས་པས་ཆོས་
ཀྱི་དབྱིངས་ཀྱི་ཡེ་ཤེས་ཐོབ་པས་དང་པོའི་སངས་རྒྱས་སོ། །རྒྱུ་མེད་པར་ནི་དོན་
228 -202



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དམ་པར་སྐད་ཅིག་མར་སྔ་མས་ཕྱི་མའི་རྒྱུད་དང་རིམ་པ་མེད་པས་སོ། །ཡེ་ཤེས་
མིག་གཅིག་ནི་མཐོང་བྱའི་ཡུལ་གཅིག་ལས་མེད་པས་ན། ཡེ་ཤེས་གཅིག་པུའི་
མིག་དང་ལྡན་པའོ། །དྲི་མ་མེད་ནི་དེ་ལྟ་བུའི་མིག་ལ་རྣམ་རྟོག་གི་དྲི་མ་མེད་པས་
སོ། །ཡེ་ཤེས་ལུས་ཅན་ནི་གཉིས་སུ་མེད་པའི་ཡེ་ཤེས་དེ་ལ་ཕྱིའི་གཟུགས་དང་
ཚོར་བ་ ལ་སོགས་པ་མེད་པས་སོ། །དེ་བཞིན་ནི་ཆོས་ཀྱི་དབྱིངས་སྟོང་པའོ། །
གཤེགས་པ་ནི་དེ་ཉིད་རྟོགས་པའོ། །གཞན་དོན་དུ་ན་དེ་བཞིན་ཉིད་སྟོང་པ་ཉིད་
དོ། །གཤེགས་པ་གཟུགས་སྐུ་གཉིས་སེམས་ཅན་གྱི་དོན་ལ་བཞུད་པའོ། །
ད་ནི་གསུང་གི་དོན་ཡོན་ཏན་ཐུན་མོང་མ་ཡིན་པའི་མཚན་གྱི་སྒོ་ནས་
བསྟོད་དེ། འདི་རྣམས་ནི་སྔ་མ་སྔ་མ་རྒྱུ་ལ། ཕྱི་མ་ཕྱི་མ་འབྲས་བུ་སྟེ། གཅིག་གིས་
ཅིག་བཤད་པའོ། །དེ་ཡང་ཚིག་གི་དབང་ཕྱུག་ནི་ཚིག་མཐའ་ཡས་པ་ལ་དབང་
ཐོབ་པས་སོ། །ཅིའི་ཕྱིར་ཚིག་གི་དབང་ཕྱུག་སྨྲ་བ་ཆེ་སྟེ། རྒོལ་པ་པོ་རྣམས་ཀྱིས་
ཟིལ་གྱིས་མི་གནོན་པའོ། །དེ་ཉིད་ཀྱི་ཕྱིར་སྨྲ་བའི་སྐྱེས་མཆོག་སྟེ། སྨྲ་བ་ཐམས་
ཅད་ཀྱི་ནང་ན་གཙོ་བོར་འདུག་པས་སོ། །དེ་ཉིད་ཀྱི་ཕྱིར་ན་སྨྲ་བའི་རྒྱལ་པོ་སྟེ།
ཉན་རང་ཐམས་ཅད་ཀྱི་སྨྲ་བ་ཟིལ་གྱི་གནོན་པའོ། །དེ་ཉིད་ཀྱི་ཕྱིར་སྨྲ་བའི་དམ་པ་
སྟེ། སྨྲ་བ་ཐམས་ཅད་ཀྱི་ནང་ན་གཙོ་བོར་འདུག་པས་སོ། །དེ་ཉིད་ཀྱི་ཕྱིར་ན་
མཆོག་གི་གནས་སྟེ། ཆོས་ཐམས་ཅད་ཀྱི་འབྱུང་བའི་གནས་ཡིན་པས་སོ། །དེ་
ཉིད་ཀྱི་ཕྱིར་ན་སྨྲ་བའི་སེང་གེ་སྟེ། སྨྲ་བ་གཞན་ཐམས་ཅད་ཟིལ་གྱིས་གནོན་པས་
སོ། །དེ་ཉིད་ཀྱི་ཕྱིར་ན་ཚུགས་པ་མེད་དེ། སྨྲ་བ་པོ་གཞན་གང་གིས་ཀྱང་ཚུགས་པ་
མེད་དེ་མཉྫའོ། །
ད་ནི་སྐུ་དང་སྐུའི་འོད་ཟེར་ཐུན་མོང་མ་ཡིན་པའི་མཚན་གྱི་སྒོ་ནས་བསྟོད་
228 -203



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
དེ། ཀུན་ཏུ་ལྟ་བ་ནི་ཐུགས་རྗེ་ཆེན་པོས་གང་ལ་གང་འདུལ་གྱིས་གདུལ་བྱ་ལ་
གཟིགས་ཏེ། ཀུན་ཏུ་བཟང་པོའི་ཡེ་ཤེས་ལ་མངའ་མརྙེས་པས་སོ། །མཆོག་ཏུ་
དགའ་བ་ནི་དོན་སོ་སོར་ཡང་དག་པར་རིག་པ་ཐོབ་པ་གདུལ་བྱ་ཐམས་ཅད་ཀྱི་
དབང་པོ་རབ་འབྲིང་ཐ་མའི་བསམ་པ་ཤེས་པའོ། །
ཆོས་སོ་སོ་ཡང་དག་པར་རིག་པ་ཐོབ་པ་ནི། དེ་ལྟར་བསམ་པ་ཤེས་ནས་
བསམ་པ་དང་མཐུན་པའི་ཐེག་པ་གསུམ་གྱི་ཆོས་སྟོན་པས་སོ། །གཟི་བརྗིད་ནི་
འོད་དོ། །ཕུང་པོ་ནི་ཁ་དོག་དྲུག་དང་ལྡན་པའོ། །ལྟ་ན་སྡུག་ནི་བལྟ་བས་ཆོག་མི་
ཤེས་པའི་འོད་དུ་འདུག་པས། སྡུག་གུ་མ་ཞེས་བྱའོ། །འོད་ཟེར་འབར་བ་ནི་རང་
བཞིན་གྱི་འོད་མདོམ་གང་བ་ལ་འོད་སྤྲོས་ཏེ། སེམས་ཅན་ཐམས་ཅད་ཀྱི་དོན་བྱེད་
ཅིང་ཉི་མ་དང་ཟླ་བའི་འོད་ཀྱང་ཟིལ་གྱིས་གནོན་པས་སོ། །དཔལ་གྱི་བེའུ་ནི་དེ་
བཞིན་གཤེགས་པ་ཐམས་ཅད་ཀྱི་ཐུགས་ཀ་ན་ལེགས་པའི་ཡོན་ཏན་ཐམས་ཅད་
སྟེར་བའི་དཔལ་གྱི་བེའུ་བྱུང་བ་ཡང་མཉྫའོ། །ལག་ན་འོད་འབར་སྣང་བ་ནི། ཁྲོ་
བོས་འདུལ་བ་རྣམས་ལ་ཁྲོ་བོའི་སྐུ། མེ་རི་དང་མེ་དཔུང་ཅན་དུ་སྣང་བའོ། །མེ་དེ་
ཡང་ཚ་བ་དང་གདུག་པ་ཅན་མ་ཡིན་ཏེ། སྐྱེ་བ་མེད་པའི་བདག་ཉིད་དོ། །དེ་ཡང་
འགྲེལ་པ་ནས་ཨ་ཐོ་མར་བཞག་པ་ཡང་ཡོད་ཞེས་པའོ། །
ད་ནི་མཛད་པ་འཕྲིན་ལས་ཐུན་མོང་མ་ཡིན་པའི་མཚན་གྱི་སྒོ་ནས་བསྟོད་
དེ། སྨན་པ་ནི་སྤྱིར་ཁམས་གསུམ་གྱི་སེམས་ཅན་ནད་པ། རྗེ་བཙུན་འཇམ་དཔལ་
སྨན་པ། ཆོས་གང་ཉམས་སུ་ལེན་པ་དེ་ནད་འཆོས་པ་དང་འདྲ་བའོ། །སེམས་ཅན་
ཐམས་ཅད་ཀྱི་ཉོན་མོངས་པའི་སྒྲིབ་པ་དཀྱིལ་འཁོར་རིགས་བདུན་གྱི་བསྐྱེད་རིམ་
གྱིས་སྦྱོར་བར་བྱེད་པས་སྨན་པའོ། །རྫོགས་པའི་རིམ་པ་ཐབས་ཁྱད་པར་ཅན་
228 -204



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
གྱིས་ཤེས་བྱའི་སྒྲིབ་པ་སྦྱོང་བས་ཆེ་མཆོག་གོ །གཙོ་བོ་ནི་དེ་ལྟར་སྒྲིབ་པ་གཉིས་
སྦྱོང་ཞིང་
། འགྲོ་བ་ཐམས་ཅད་ཀྱི་དོན་བྱེད་པས་སོ། །འདོད་ཆགས་ལ་སོགས་པ་
སྙིང་གི་ཟུག་རྔུ་དེ་འབྱིན་པ་ཡང་མཉྫའོ། །གོང་ན་གཞན་མེད་པས་བླ་ན་མེད་པའོ། །
སྨན་རྣམས་མ་ལུས་ལྗོན་པའི་ཤིང་ནི་ཕྱི་ནི་ནད་འདུ་བ་རྣམ་པ་བཞི་ལ་སོགས་པ་
སེལ་བའི་དོན་དུ་ཙན་དན་དང་ག་པུར་ལ་སོགས་པ་ཐམས་ཅད་དུ་སྤྲུལ་པའོ། །
ནད་དོ་ཅོག་ནི་ནང་གི་ནད་སྒྲིབ་པ་གཉིས་དང་
། ཕྱིའི་ནད་འདུ་བ་རྣམ་པ་བཞིའོ། །
སྒྲ་ཆེ་བ་ནི་ནང་གི་ནད་དང་ཕྱིའི་ནད་ཐམས་ཅད་ཀྱི་གཉེན་པོ་མཉྫ་འདུག་པའོ། །
སྡུག་གུ་ནི་མངོན་པར་འདོད་པ་ཐམས་ཅད་ཀྱི་གཞིར་གྱུར་པས་སོ། །འགྲོ་བ་
ཐམས་ཅད་དང་མི་མཉམ་པའི་སྤྲུལ་པའི་སྐུ་དེས་འཇིག་རྟེན་གསུམ་གྱི་དབུ་རྒྱན་
དང་འདྲ་བས་མཆོག་གོ །དཔལ་དང་ལྡན་ནི་འཇིག་རྟེན་པའི་གདུལ་བྱ་ལ་ལེགས་
པའི་ཡོན་ཏན་ཐམས་ཅད་སྟེར་བའོ། །རྒྱུ་སྐར་དཀྱིལ་འཁོར་ཅན་གྱི་རྒྱུ་སྐར་ཉི་ཤུ་
རྩ་བརྒྱད་ཀྱི་དལ་དུ་སྤྲུལ་པའོ། །
ད་ནི་ཆོས་ཀྱི་སྦྱིན་པའི་མཚན་གྱི་སྒོ་ནས་བསྟོད་དེ། ཕྱོགས་བཅུའི་ནམ་
མཁའི་མཐར་ཐུག་པ་ནི། ནམ་མཁས་གར་ཁྱབ་ཏུ་ཆོས་ཀྱི་སྐུས་ཁྱབ་དེས་གར་
ཁྱབ་ཏུ་རིག་པའི་ཡེ་ཤེས་ཀྱིས་ཁྱབ། དེས་གར་ཁྱབ་ཏུ་ཐུགས་རྗེ་ཆེན་པོས་ཁྱབ།
དེས་གར་ཁྱབ་ཏུ་སྤྲུལ་པའི་སྐུས་ཁྱབ་པའོ། །ཆོས་ཀྱི་རྒྱལ་མཚན་ལེགས་པར་
འཛུགས་ནི་སྤྲུལ་སྐུ་དེས་ཚོགས་གཉིས་བསོག་པའི་ཆོས་ཀྱི་རྒྱལ་མཚན་འཛུགས་
པ་ཡང་མཉྫའོ། །
ད་ནི་གཞན་གྱི་དོན་མཛད་ཅིང་དགོས་འདོད་སྐོང་བ་དང་བཅས་པའི་
མཚན་གྱི་སྒོ་ནས་བསྟོད་དེ། འགྲོ་བ་ནི་རིགས་དྲུག་གོ །གདུགས་གཅིག་ནི་དཔེར་
228 -205



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
ན་གདུགས་ཀྱིས་ཚད་པ་ལ་སོགས་པ་སྐྱོབ་པར་བྱེད་པ་བ་ཞིན་དུ། གཉིས་སུ་མེད་
པའི་ཡེ་ཤེས་ཀྱིས་ཉོན་མོངས་པའི་ཚ་གདུང་ལས་འགྲོ་བ་དེ་རྣམས་སྐྱོབ་པར་བྱེད་
པས་སོ། །སྤངས་པ་ནི་གཉིས་མེད་དེས་ཐམས་ཅད་ལ་ཁྱབ་བོ། །བྱམས་པ་ནི་
སེམས་ཅན་ཐམས་ཅད་ལ་ཕན་ཞིང་བདེ་བ་དམ་པ་ལ་འགོད་པས་སོ། །སྙིང་རྗེ་ནི་
སེམས་ཅན་ཐམས་ཅད་སྡུག་བསྔལ་དང་བྲལ་བར་འདོད་པས་སོ། །
དེ་གཉིས་ཀྱིས་གདུལ་བྱའི་དོན་ བྱེད་ཅིང་སྙིང་པོ་ལེན་ པར་བྱེད་པས་
དཀྱིལ་འཁོར་ཅན་ནོ། །དཔལ་ལྡན་ནི་འཇིག་རྟེན་ལས་འདས་པའི་སྐུས་གདུལ་
བྱ་ལ་ལེགས་པའི་ཡོན་ཏན་སྟེར་བས་སོ། །པདྨ་གར་གྱི་དབང་ཕྱུག་ནི། ཏིང་ངེ་
འཛིན་གྱིས་གདུལ་བྱ་འདུལ་བ་ཡང་མཉྫ་ཡིན་པས་བདག་གོ །ཡང་ན་པདྨ་ནི་
འདམ་ནས་སྐྱེས་ཀྱང་འདམ་གྱི་ཉེས་པའི་སྐྱོན་གྱིས་མ་གོས་པ་བཞིན་དུ་སངས་རྒྱས་
སེམས་ཅན་གྱི་དོན་བྱེད་ཀྱང་སེམས་ཅན་གྱི་ཉེས་པའི་སྐྱོན་གྱིས་མ་གོས་པའོ། །
གར་གྱི་བདག་ནི་གར་འཁན་མོ་མི་འདྲ་བར་སྒྱུར་བ་བཞིན་དུ་སངས་རྒྱས་ཀྱི་སྤྲུལ་
པའི་སྐུ་མི་འདྲ་བ་སྣ་ཚོགས་སུ་བསྒྱུར་ཞིང་འགྲོ་བའི་དོན་བྱེད་པས་སོ། ཁྱབ་
བདག་ཆེན་པོ་ནི་བརྟན་གཡོའི་དངོས་པོ་ཐམས་ཅད་ལ་ཁྱབ་པར་སྤྲུལ་པས་སོ། །
རིན་ཆེན་གདུགས་ནི་གདུལ་བྱ་ལ་དགོས་འདོད་ཐམས་ཅད་སྟེར་ཞིང་གདུལ་བྱའི་
ཉོན་མོངས་པ་ཐམས་ཅད་ལས་སྐྱོབ་པས་སོ། །
ད་ནི་དུས་གསུམ་གྱི་སངས་རྒྱས་ཐམས་ཅད་ཀྱི་འབྱུང་ས་ཆོས་ཉིད་གཉིས་
མེད་ཀྱི་མཚན་གྱི་སྒོ་ནས་བསྟོད་དེ། སངས་རྒྱས་ཀུན་གྱི་ནི་དུས་གསུམ་གྱི་སངས་
རྒྱས་སོ། །གཟི་བརྗིད་ཆེ་ནི་ཆོས་ཀྱི་དབྱིངས་སྟོང་པ་ཉིད་ཀྱི་དོན་ལ་བརྟེན་ནས་
སངས་རྒྱས་པ་ཡང་མཉྫའོ། །སངས་རྒྱས་ཀུན་ནི་དུས་གསུམ་གྱིའོ། །སྐུ་འཆང་བ་
228 --206



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ནི་ཆོས་ཉིད་སྟོང་པ་ཉིད་ཀྱི་དོན་འཛིན་པས་སོ། །སངས་རྒྱས་ཀུན་ནི་དུས་གསུམ་
གྱིའོ། །རྣལ་འབྱོར་ཆེ་ནི་ཟབ་པ་དང་རྒྱ་ཆེ་བ་དབྱེར་མེད་པའོ། །དེ་ལྟར་ཡང་
གསང་བ་འདུས་པའི་ལེའུ་བཅོ་བརྒྱད་པ་ནས། རྣལ་འབྱོར་ཆེན་པོ་བཅོམ་ལྡན་
འདས། །རྡོ་ རྗེ་ སེམས་ དཔའ་ དེ་ བཞིན་ གཤེགས། །ཞེས་ གསུངས་སོ། །སངས་
རྒྱས་ཀུན་ནི་དུས་གསུམ་གྱིའོ། །བསྟན་པ་གཅིག་ནི་དངོས་པོའི་གནས་ལུགས་
གཅིག་པས་ཡིན་པས་བསྟན་པ་གཅིག་སྟེ། ཐེག་པ་ཆེན་པོའོ། །དེས་འདུལ་བ་ལ་
དེ་སྟོན་པ་ཡང་མཉྫའོ། །
ད་ནི་དེ་བཞིན་གཤེགས་པ་ལྔ་དང་འབྲེལ་པའི་རིགས་ཀྱི་ཡུམ་ལྔའི་མཚན་
གྱི་སྒོ་ནས་བསྟོད་དེ། རྡོ་ རྗེ་ རིན་ཆེན་ནི་མི་བསྐྱོད་པ་སྟེ། དེས་ཞེ་སྡང་ཅན་ལ་
དགོས་འདོད་ཐམས་ཅད་སྟེར་བས་སོ། །དབང་བསྐུར་དཔལ་ནི་དེའི་ཡུམ་རྡོ་རྗེ་
སེམས་མ་རྣམ་པར་ཐར་པའི་སྒོ་སྟོང་པ་ཉིད་ལས་གྲུབ་པ་སྟེ། དེས་རྡོ་རྗེ་རིགས་ཀྱི་
དལ་སྤྲུལ་པ་ལ་མངའ་བརྙེས་པའོ། །རིན་ཆེན་ཀུན་བདག་ནི་རིན་ཆེན་འབྱུང་ལྡན་
གྱི་སྟེ། དེས་རིན་པོ་ཆེའི་རིགས་ཀྱི་དེལ་གྱི་གཙོ་བོར་གྱུར་པས་སོ། །དབང་ཕྱུག་
ནི་དེའི་ཡུམ་རིན་ཆེན་སེམས་མ་སྟེ། རྣམ་པར་ཐར་པའི་སྒོ་མཚན་མ་མེད་པ་ལས་
གྲུབ་པའོ། །དེས་རིན་པོ་ཆེའི་རིགས་ཀྱི་དཀྱིལ་འཁོར་བསྐྱེད་པའི་ཡུམ་དུ་གྱུར་
པས་སོ། །
འཇིག་རྟེན་དབང་ཕྱུག་ནི་སྣང་བ་མཐའ་ཡས་ཏེ། དེས་པདྨའི་རིགས་ཀྱི་
དལ་གྱི་གཙོ་བོར་གྱུར་པས། ཀུན་གྱི་བདག་ནི་དེའི་ཡུམ་ཆོས་ཀྱི་སེམས་མ་སྟེ།
རྣམ་པར་ཐར་པའི་སྒོ་སྨོན་པ་ལས་གྲུབ་པའོ། །དེས་པདྨའི་རིགས་ཀྱི་ལྷ་ཚོགས་
བསྐྱེད་པའི་ཡུམ་དུ་གྱུར་པས་སོ། །རྡོ་རྗེ་འཆང་བ་ནི་དོན་ཡོད་གྲུབ་པ་སྟེ། དེས་
228 --207



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
ཕྱག་མཚན་རྡོ་རྗེ་རྒྱ་གྲམ་འཛིན་པའོ། །ཀུན་གྱི་རྗེ་ནི་དེའི་ཡུམ་ལས་ཀྱི་སེམས་མ་
སྟེ། རྣམ་པར་ ཐར་ པའི་ སྒོ་ཐབས་ལ་མཁས་ པ་ ལས་གྲུབ་པའོ། །དེ་ ལས་ ཀྱི་
རིགས་ཀྱི་དཀྱིལ་འཁོར་བསྐྱེད་པའི་ཡུམ་དུ་གྱུར་པས་སོ། །སངས་རྒྱས་ཀུན་ནི་
རྣམ་པར་སྣང་མཛད་དེ། མི་བསྐྱོད་པ་ལ་སོགས་པ་དེར་རོ་གཅིག་ཏུ་གྱུར་པས་སོ། །
དེ་ལྟར་ཡང་ཐམས་ཅད་གསང་འདུས་ལས། སངས་རྒྱས་ཐམས་ཅད་གཅིག་བསྡུས་
པས། །དེ་ནི་རྣམ་པར་སྣང་མཛད་དོ། །ཅེས་སོ། །ཐུགས་ཆེ་བ་ནི་དེའི་ཡུམ་རྡོ་རྗེ་
དབྱིངས་ཀྱི་དབང་ཕྱུག་མའོ། །དེ་ནི་མཆོད་རྟེན་གྱི་ནང་ན་སྐུ་སྦས་པའི་ཚུལ་དུ་
བཞུགས་པའོ། །དེ་ལྟར་དེ་བཞིན་གཤེགས་པའི་རིགས་ལྔ་བྱུང་བ་ཐབས། ཡུམ་
ལྔ་བྱུང་བ་ཤེས་རབ། ཐབས་ཤེས་རབ་གཉིས་སུ་མེད་དུ་འདུག་པ་དེ་ཉིད་མཉྫའོ། །
རྟགས་རྡོ་རྗེ་དང་། རིན་པོ་ཆེ་ལ་སོགས་པའི་རིགས་སུ་འབྱུང་བའོ། །
མན་ངག་ཏུ་གསང་ལྡན་མར་གཡས་པའི་སོར་མོ་ལ་རྣམ་པ་ཡི་འབྲུ་ལ་
མོས་པས་དེ་བཞིན་གཤེགས་པ་རིགས་ལྔ། གཡོན་པའི་སོར་མོ་རྣམས་ལ་རྣམ་པ་
ཡིག་འབྲུ་ལ་མོས་པས་ཡུམ་ལྔ་བསྒོམས་ཏེ། རྡོ་རྗེ་འཁོར་ལོའི་ཕྱག་རྒྱ་བཅས་
ནས། ཨོཾ་མཉྫ་ཤྲཱི་བཛྲ་ཙཀྲ་ཧཱུྃ་ཞེས་བརྗོད་པས་ཚོགས་གསོག་པའི་རྟེན་གྱི་དལ་
སྤྲུལ་ཏེ། འབྲུ་ལྔར་ལྡན་པའི་སོར་མོ་ལ། འཛུབ་མོ་ཆུང་ངུ་འདུད་བྱས་ལ་ཞེས་
པའི་དོན་ཏོ། །
ད་ནི་དུས་གསུམ་སངས་རྒྱས་ཐམས་ཅད་སྐུ་གསུང་ཐུགས་རྡོ་རྗེའི་རང་
བཞིན་གྱི་མཚན་གྱི་སྒོ་ནས་བསྟོད་དེ། སངས་རྒྱས་ཀུན་ནི་དུས་གསུམ་གྱིའོ། །
ཐུགས་ལ་གནས་ནི་ཐུགས་རྗེ་ཆེ་བའི་ཡོན་ཏན་གྱི་བདག་ཉིད་དུ་མལྕུགནས་པའོ། །
སངས་རྒྱས་ཀུན་ནི་དུས་གསུམ་གྱིའོ། །སྐུ་འཆང་བ་ནི་སྐུ་ཆེ་བའི་ཡོན་ཏན་དང་
228 -208



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ལྡན་པའོ། །སངས་རྒྱས་ཀུན་ནི་དུས་གསུམ་གྱིའོ། །གསུང་ཡང་ཡིན་པ་ནི་གསུང་
ཆེ་བའི་ཡོན་ཏན་ཐམས་ཅད་ལྡན་པ་མཉྫའོ། །མན་ངག་ཏུ་སྦྱར་ན་གསང་ལྡན་དུ་
ཐུགས་ཕྱག་མཚན་དགོད་པ། སྐུ་ཙཀ་ལིར་དགོད་པ། གསུང་ཡིག་འབུར་དགོད་
པ་གསུམ་དུ་སྦྱར་རོ། །
ད་ནི་པདྨ་རིགས་ཀྱི་ལས་ཀྱི་རིགས་ལ་དགུ་ལས། དང་པོར་གཉིས་སུ་
མེད་པའི་ཡེ་ཤེས་དང་རྣལ་འབྱོར་པའི་དབྱེ་བའི་མཚན་གྱི་སྒོ་ནས་བསྟོད་དེ། རྡོ་
རྗེ་ཉི་མ་ནི་གཉིས་སུ་མེད་པའི་ཡེ་ཤེས་ཀྱི་ཉི་མའོ། །སྣང་བ་ཆེ་ནི་ཁམས་གསུམ་
ཐམས་ཅད་དུ་ཉི་མ་དང་འདྲ་བར་ཡེ་ཤེས་ཏེ། ཆེར་སྣང་བས་སོ། །རྡོ་རྗེ་ཟླ་བ་ནི་
གཉིས་སུ་མེད་པའི་ཡེ་ཤེས་ཀྱི་ཟླ་བའོ། །དྲི་མེད་ནི་ཟླ་བ་ལྟར་གསལ་བ་དེ་ལ་དྲི་
མ་མེད་པ་དེས་ཐམས་ཅད་ལ་ཆེར་གསལ་ཞིང་ཉོན་མོངས་པའི་ཚ་གདུང་ལས་
བསིལ་བར་བྱེད་པས་འོད་དོ། །
མན་ངག་ཏུ་བཤད་ན་གཙོ་བོ་སུམ་བརྩེག་པའི་ཉི་མ་དང་
། ཟླ་བའི་གདན་
བསྒོམ་པ་ཡང་འདིས་བསྟན། མཆོད་རྟེན་དང་ཚ་ཚའི་འཇིམ་པ་ལ་ཉི་ཟླ་གའུ་ཁ་
སྦྱོར་གྱི་བར་དུ་བསྒོམས་ཏེ། བྱིན་གྱིས་བརླབ་པ་བསྟན། མི་རྟོག་པའི་ཡེ་ཤེས་སུ་
འདོན་པའི་ཐབས་ཀྱང་འདིས་སྟོན་ཏེ། དེ་ལ་རྒྱས་པར་འདོན་པ་དང་། མདོར་
བསྡུས་ཏེ་འདོན་པ་ལས། དང་པོ་རྒྱས་པར་འདོན་པ་སྟོན། དེ་ལ་རྒྱུད་རྫོགས་པར་
འདོན་པ་དང་། དུམ་བུར་འདོན་པ་ལས། དང་པོར་རྫོགས་པར་འདོན་པ་སྟོན། དེ་
ལ་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་པ་དང་
།
རིགས་སོ་སོའི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་པ་ལས། དང་
པོར་རིགས་བསྡུས་ཀྱི་རྣལ་འབྱོར་ལ་གནས་ནས་རྫོགས་པར་འདོན་པ་སྟོན་ཏེ།
228 --209



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
དེ་ཡང་གོང་ལེའུ་བཞི་པ་བཞིན་དུ། བསྲུང་བའི་འཁོར་ལོ་མདོར་བསྡུས་པ་ནས།
རིགས་བསྡུས་ཀྱི་གཙོ་བོ་སུམ་བརྩེག་པའི་བར་དུ་བསྒོམས་ཏེ། །དེའི་ཐུགས་ཀར་
ཉི་མའི་དཀྱིལ་འཁོར་དང་ཟླ་བའི་དལ་ཁ་སྦྱོར་གྱི་དབུས་སུ་ཨ་བསྒོམས་ཏེ། ཨ་
དེས་སྐྱེ་བ་མེད་པ་མཚོན་ཏེ། དེ་ཡང་དོན་ཆེན་ཡི་གེ་དམ་པ་ཡིན། ཁོང་ནས་འབྱུང་
བ་སྐྱེ་བ་མེད། །ཞེས་སོ། །
དེ་ཡང་ འདི་ལྟར་ སངས་ རྒྱས་ནས། འཇམ་དཔལ་དཔལ་དང་ལྡན་ གྱི་
མཆོག་གི་བར་དུ། ལྟ་བའི་རྟོགས་པས་ཟིན་པས་ཨ་ལས་སྐྱེ་མེད་ཀྱི་རང་སྒྲ་ཏར་
ཏར་ གྲགས་ པར་བསམ་ལ་ཚར་གསུམ་མམ། བདུན་ནམ། ཉི་ཤུ་རྩ་ གཅིག་གི་
བར་དུ་འདོན་ནོ། །དེ་ལས་སྐྱོ་ན་རྡོ་རྗེ་ཆེན་པོ་ལ་སོགས་པའི་རིགས་ཀྱིས་ཨ་ལ་
བསྡུས་ཏེ་སྟོང་པ་ཉིད་དུ་བསྒོམ་མོ། །དེའི་ངང་ལས་དང༌ པོ འི་ སངས་རྒྱས་སུ་
ལངས་ཏེ། སྤྱོད་ལམ་ཡན་ལག་བརྒྱད་ཅི་རིགས་སུ་བྱའོ།
རིགས་སོ་སོའི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་ན།
ལེའུ་བཅུ་བཞི་པ་བཞིན་དུ་བསྲུང་བའི་འཁོར་ལོ་བསྡུས་པ་ནས། རིགས་བསྡུས་
ཀྱི་གཙོ་བོ་སུམ་བརྩེག་པའི་བར་དུ་བསྒོམ་སྟེ། དེའི་ཐུགས་ཀར་ཉི་ཟླའི་བར་དུ་ཨ་
བསྒོམས་ལ། དེ་ལས་སྐྱེ་མེད་ཀྱི་རང་སྒྲ་ཏར་ཏར་གྲོགས་པར་བསམས་ལ། འདི་
ལྟར་སངས་རྒྱས་བཅོམ་ལྡན་འདས་ནས། ཐེག་པོ་ཆེན་པོ་ཚུལ་གྱི་མཆོག་གི་བར་
དུ་འདོན། དེ་ནས་སྐུ་དེ་སྟོང་པ་ཉིད་དུ་བསྒོམས་ལ། དེའི་ཤུལ་དུ་སྐད་ཅིག་གིས་
དེ་བཞིན་གཤེགས་པའི་རིགས་ཀྱི་སུམ་རྩེགས་པ་བསྐྱེད་དེ། དེའི་ཐུགས་ཀར་
གོང་བཞིན་དུ་ཉི་ཟླའི་བར་དུ་ཨ་བསྒོམས་ཏེ། ཨ་དེ་ལ་སྐྱེ་མེད་ཀྱི་རང་སྒྲས་
སངས་རྒྱས་རྣམ་པར་སྣང་མཛད་ཆེ་ནས་རྡོ་རྗེ་ལྕགས་ཀྱུ་ཞགས་པ་ཆེའི་བར་དུ་
228 -210



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འདོན། དེ་སྟོང་པ་ཉིད་དུ་བསྒོམས་ཏེ། དེའི་ཤུལ་དུ་རྡོ་རྗེ་རིགས་ཀྱི་སུམ་བརྩེག་
པ་སྐད་ཅིག་གིས་བསྐྱེད། དེའི་ཐུགས་ཀར་གོང་བཞིན་དུ་ཨ་ལས་རང་སྒྲ་གྲགས་
པར་བསྒོམས་ཏེ། རྡོ་རྗེ་འཇིགས་བྱེད་འཇིགས་ པར་བྱེད་ནས། སྒྲ་དང་ལྡན་པ་
རྣམས་ཀྱི་མཆོག་གི་བར་དུ་འདོན།
དེ་སྟོང་པ་ཉིད་དུ་བསྒོམས་པའི་ཤུལ་དུ་པདྨ་རིགས་ཀྱི་སུམ་བརྩེག་པ་སྐད་
ཅིག་གིས་བསྐྱེད་ལ། དེའི་ཐུགས་ཀར་གོང་བཞིན་ཉི་ཟླའི་བར་དུ་ཨ་བསྒོམས་ལ།
དེ་ལས་སྐྱེ་མེད་ཀྱི་རང་སྒྲ་གྲགས་པར་བསམས་ལ་ཡང་དག་བདག་མེད་དེ་བཞིན་
ཉིད་ནས་ཡེ་ཤེས་མེ་ལྕེ་འོད་འབར་གསལ་གྱི་བར་དུ་འདོན། དེ་སྟོང་པ་ཉིད་དུ་
བསྒོམས་པའི་ཤུལ་དུ་རིན་པོ་ཆེའི་རིགས་ཀྱི་གཙོ་བོ་སུམ་བརྩེག་པ་སྐད་ཅིག་གིས་
བསྐྱེད་ལ། དེའི་ཐུགས་ཀའི་ཨ་ལས་མཚན་གྱི་རང་སྒྲ་གྲགས་པར་བསམས་ཏེ།
འདོད་པའི་དོན་གྲུབ་དམ་པ་སྟེ་ནས། ནོར་བུ་ཆེན་པོ་རིན་ཆེན་ཏོག་གི་བར་དུ་
འདོན། དེ་སྟོང་པར་བསྒོམས་ཏེ་དེ འི་ཤུལ་དུ་ལས་ཀྱི་རིགས་ ཀྱི་གཙོ་བོ་སུམ་
བརྩེག་པ་སྐད་ཅིག་གིས་བསྐྱེད་དེ། དེའི་ཐུགས་ཀར་ཨ་ལས་རང་སྒྲ་གྲགས་པར་
བསམས་ལ། སངས་རྒྱས་ཀུན་གྱིས་རྟོགས་བྱ་བ་ནས། འཇམ་དཔལ་དཔལ་དང་
ལྡན་གྱི་བར་དུ་འདོན། ཚར་གཅིག་འདོན་པ་ཡིན་ན་དེས་ཐོན་པ་ཡིན་ལ། ཚར་
གཉིས་ལ་སོགས་པ་འདོན་ན་གོང་བཞིན་དུ་སྐུ་བསྐྱེད་ཞུ་བ་ལས་གཞན་ཁྱད་མེད་
དོ། །ཐུན་གྱི་ཐ་མར་ཡེ་ཤེས་ཆེན་པོ་ལ་སོགས་པ་ཐུགས་ཀར་བསྡུས་ཏེ། སྟོང་པ་
ཉིད་དུ་བསྒོམ། དེའི་ངང་ལས་དང་པོའི་སངས་རྒྱས་སུ་ལངས་ཏེ། སྤྱོད་ལམ་ཡན་
ལག་ཅི་རིགས་སུ་བྱའོ། །
དུམ་བུར་འདོན་ན་དཀྱིལ་འཁོར་རིགས་བདུན་ལས་དུམ་བུར་ཐབས་
228 -211



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ།
བདུན་ཡོད་པ་ལས། འདིར་པདྨའི་རིགས་ལ་མཚོན་ན་ལེའུ་བཞི་པ་ནས་འབྱུང་བ་
བཞིན་དུ། བསྲུང་བའི་འཁོར་ལོ་མདོར་བསྡུས་པ་ནས། པདྨའི་རིགས་ཀྱི་གཙོ་བོ་
སུམ་བརྩེག་པའི་བར་དུ་བསྒོམས་ཏེ། དེའི་ཐུགས་ཀར་ཉི་ཟླའི་བར་དུ་ཡི་གེ་ཨ་
བསྒོམས་ལ། དེ་ལས་སྐྱེ་མེད་ཀྱི་རང་སྒྲ་ཏར་ཏར་གྲགས་པར་བསམས་ལ། ཡང་
དག་བདག་མེད་དེ་བཞིན་ཉིད་ནས། ཡེ་ཤེས་མེ་ལྕེ་འོད་འབར་གསལ་གྱི་བར་དུ་
ཚར་ གསུམ་ མམ། བདུན་ནམ། ཉེར་ གཅིག་ གམ། བརྒྱ་ རྩ་ བརྒྱད་ ཀྱི་ བར་ དུ་
འདོན་ནོ། །དེ་ལས་སྐྱོ་ན་རྡོ་རྗེ་ཆེན་པོ་ལ་སོགས་པ་ཚུར་སྙིང་གའི་ཨ་ལས་བསྡུས་
ཏེ་སྟོང་པར་བསྒོམ། དེའི་ངང་ལས་དང་པོའི་སངས་རྒྱས་སུ་ལངས་ཏེ་སྤྱོད་ལམ་
ཡན་ལག་བརྒྱད་ཅི་རིགས་སུ་བྱའོ། །
༈ གལ་ཏེ་མངོན་པར་རྟོགས་པ་དེ་ཙམ་བསྒོམ་མི་ནུས་པ་ཞིག་གིས། མི་
རྟོག་པའི་ཡེ་ཤེས་མདོར་བསྡུས་སུ་འདོན་པ་ནི། མཚན་གྱི་ཡང་སྙིང་ལན་གཅིག་
བརྗོད་པས། སྐྱེ་མཆེད་ལས་རྣོན་པོ་ཞལ་ལྔ་པ་གཅིག་ཤར་བར་བསྒོམས་ལ།
དེའི་ཞལ་ལྔ་ནས་མཚན་གྱི་སྒྲ་བྱུང་བར་བསམ་ཞིང་འདོན་ཏེ། སྒྲ་དེས་ཀྱང་ཆོས་
ཉིད་གསལ་བར་བྱེད་པའི་རྒྱན། གཉིས་མེད་ཀྱི་རོལ་པར་ཆོས་ཐམས་ཅད་ཤེས་
པར་བྱ་ཞིང་ལྟ་བའི་རྟོགས་པས་ཟིན་པར་བྱས་ནས། ཇི་སྲིད་མི་སྐྱོ་བའི་བར་དུ་
བཟླས་པར་བྱའོ། །ཆགས་བྲལ་ནི་ཉན་ཐོས་དང་རང་སངས་རྒྱས་དང་བྱང་ཆུབ་
སེམས་དཔའི་ལམ་མོ། །ལ་སོགས་ནི་ཆོས་དགེ་བ་བཅུས་འབྲས་བུ་བདེ་འགྲོ་ལྷ་
དང་མིའི་གོ་འཕང་ཐོབ་པར་བྱེད་པ་འཇིག་རྟེན་པའི་ལམ་མོ། །ཆགས་པ་ཆེ་ནི་
འདོད་ཆགས་བཞིའི་བྱེ་བྲག་གི་སྒོ་ནས་རྒྱུད་སྡེ་བཞིའི་སྟོན་པ་ཡང་མཉྫའོ། །
ད་ནི་གདུལ་བྱའི་དོན་མཛད་པ་དང་བཅས་པའི་སྒོ་ནས་བསྟོད་དེ། ཁ་
228 -212



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དོག་སྣ་ཚོགས་འབར་བའི་འོད་ནི་ཡེ་ཤེས་སེམས་དཔའི་ཐུགས་ཀ་ནས་མུན་པ་
ཐམས་ཅད་དག་པར་བྱེད་པའི་འོད་དེ། རྗེ་བཙུན་དེ་ཉིད་སྣ་ཚོགས་པའི་སྒོ་ནས་
གདུལ་བྱའི་བསམ་པ་དེ་སྤྱོད་པ་དང་མོས་པ་དང་དབང་པོ་རབ་འབྲིང་ཐམས་ཅད་
ལ་སྐད་ཅིག་མ་ཁོ་ནས་སྐད་སྣ་ཚོགས་དང་
། སྒོ་སྣ་ཚོགས་དང་མཚན་སྣ་ཚོགས་
ལ་སོགས་པས་ཆོས་སྟོན་པར་བྱེད་པས་སོ། །
རྡོ་རྗེ་སྐྱིལ་ཀྲུང་རྫོགས་སངས་རྒྱས་ནི་སངས་རྒྱས་ཤཱཀྱ་ཐུབ་པ་དེ་རྡོ་རྗེ་
གདན་གྱི་སྤོ་ལ་ཞབས་གཉིས་རྡོ་རྗེའི་སྐྱིལ་མོ་ཀྲུང་དུ་བཞུགས་ཏེ། བདུད་བཞི་
ལས་མཆོག་ཏུ་རྒྱལ་བས་ཟད་པ་དང་མི་སྐྱེ་བའི་ཡེ་ཤེས་མངོན་དུ་བྱས་སོ། །
རྫོགས་པའི་སངས་རྒྱས་པ་ཡང་མཉྫའོ། །སངས་རྒྱས་ནི་སྤྲུལ་པའི་སྐུའོ། །འགྲོ་བ་
ནི་གང་ལ་གང་འདུལ་གྱི་དོན་དུ་འགྲོ་བས་སོ། །ཆོས་འཛིན་པ་ནི་གདུལ་བྱ་དེའི་
དོན་དུ་ཆོས་གསུང་ཞིང་ཆོས་འཛིན་པ་ཡང་མཉྫའོ། །དཔལ་ལྡན་ནི་གདུལ་བྱ་གང་
ལ་གང་འདུལ་བ་ལ་ལེགས་པའི་ཡོན་ཏན་སྟེར་བས་སོ། །པདྨ་སངས་རྒྱས་སྐྱེས་
ནི་སངས་རྒྱས་ཉིད་པདྨ་དང་འདྲ་སྟེ། འགྲོ་བའི་དོན་དུ་སྤྲུལ་པའི་སྐུ་འགྱེད་ཀྱང་
འཁོར་བའི་སྐྱོན་གྱིས་མི་གོས་པའོ། །
མན་ངག་ཏུ་བསྟན་ན་ཁ་དོག་སྣ་ཚོགས་འབར་བའི་འོད་ཀྱིས་ཟབ་མོ་
གསང་སྔགས་མདོར་བསྡུས་སུ་འདོན་པ་སྟོན་ཏེ། དེ་ཡང་ཁྲུས་བྱས་སྟན་བདེ་བ་
ས་འདུག་སྟེ། སེམས་བསྐྱེད་སྔོན་དུ་འགྲོ་བས་སྡོམ་པ་གཟུང་བས་བསོད་ནམས་
ཀྱི་ ཚོགས་ བསགས། ཨཱ་ ལི་ བཅུ་ གཉིས་ བརྗོད་ པས་ བདག་ གཞན་ སྟོང་ པར་
བསྒོམ། སྟི་ཏོ་ཧྲི་ཏིའི་སྔགས་བརྗོད་པས་སྟོང་པའི་ང་རྒྱལ་བྱ། །བཛྲ་ཏིག་སྣ་ནས་
ཨ་ ར་ པ་ ཙ་ ཡ་ཏེ་ན་མའི་བར་དུ་བརྗོད་པས། རང་རིགས་བསྡུས་ཀྱི་ཡེ་ཤེས་
228 -213



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡༽
སེམས་དཔའི་སྐུར་བལ་གྱིས་བསྐྱེད། དེའི་སྙིང་གར་ཉི་ཟླ་ཁ་སྦྱོར་གྱི་དབུས་སུ་
རང་རིག་སྐྱེ་མེད་ཨ་དཀར་པོ་འོད་འབར་བ་བསྒོམས་ལ། ཨ་དེ་ལས་རིགས་
བསྡུས་ཀྱི་མཚན་ཁ་དོག་སྣ་ཚོགས་པའི་ཡིག་འབྲུ་སྤྲོ། དེའི་རྗེས་ལ་དེ་བཞིན་
གཤེགས་པའི་རིགས་ཀྱི་མཚན་གྱི་སྔགས་དཀར་པོ་འཕྲོ། དེ་ནས་སྔོན་པོ། དེ་
ནས་ཡིག་འབྲུ་དམར་པོ། དེ་ནས་སེར་པོ། །
དེ་ནས་ལྗང་གུ་འཕྲོས་ལ་འཇིགས་རྟེན་གྱི་ཁམས་ཀུན་ཁྱབ་པར་བྱས་ཏེ།
སངས་ རྒྱས་ ལ་ ཕོག་པས་ ཐུགས་ མཉེས་ པར་ བྱས། སེམས་ཅན་ལ་ ཕོག་ པས་
སེམས་ཅན་གྱི་སྡིག་སྒྲིབ་སྦྱང་བར་བསམ། དེ་ལྟར་སངས་རྒྱས་ལ་མཆོད་པ་དང་
སེམས་ཅན་གྱི་དོན་བྱེད་བཞིན་པ་དང་བཅས་པའི་སྔགས་ཀྱི་ཡིག་འབྲུ་སོ་སོ་ལས་
རང་རང་གི་སྒྲ་བྱུང་བས། དེ་ལྟ་བུའི་མཚན་གྱི་སྔགས་ཀྱི་ཡི་གེས་འཇིག་རྟེན་གྱི་
ཁམས་ཐམས་ཅད་གང་བ་ལ་དམིགས་ཏེ་ཇི་སྲིད་མི་སྐྱོ་བའི་བར་དུ་འདོན་པར་
བྱའོ། །སྐྱོ་བར་གྱུར་ན་ཡིག་འབྲུ་ཐམས་ཅད་ཐུགས་ཀའི་ཨ་ལ་བསྡུ་སྟེ། །ཡེ་ཤེས་
སེམས་དཔའ་དང་པོའི་སངས་རྒྱས་སུ་བསྒྱུར་པ་ལ་ལྟ་བར་བྱའོ། །རྡོ་རྗེ་སྐྱིལ་ཀྲུང་
རྫོགས་སངས་རྒྱས་ཀྱི་དང་པོའི་སངས་རྒྱས་གཙོ་བོ་སུམ་བརྩེག་པའི་ཞབས་རྡོ་རྗེ་
ལ་མོ་ཀྲུང་དུ་བཞུགས་པར་བྱས། །སངས་རྒྱས་འགྲོ་བའི་ཆོས་འཛིན་པས་རྒྱུད་
འདི་བཀླགས་ཟིན། དཔལ་ལྡན་སངས་རྒྱས་པདྨ་སྐྱེས་ཀྱིས་གཙོ་བོ་རིགས་ལྔའི་
པདྨའི་གདན་བསྒོམས་ཟིན་ཏོ། །
ཀུན་མཁྱེན་ཡེ་ཤེས་ནི་ཐམས་ཅད་མཁྱེན་པའི་ཡེ་ཤེས་སོ། །མཛོད་ནི་
ཁྱིམ་སྟེ་ཡེ་ཤེས་དེ་ཉིད་མཛོད་དང་འདྲ་བར་གཅེས་པར་འཛིན་ཅིང་འཆང་བ་ཡང་
མཉྫའོ། །རྒྱལ་པོ་ནི་དགེ་བ་བཅུའི་ལས་ཀྱི་ལམ་གྱིས་ངན་སོང་གསུམ་ལས་སྒྲོལ་
228 -214



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བའོ། །སྒྱུ་འཕྲུལ་སྣ་ཚོགས་འཆང་བ་ནི་སྤྲུལ་པའི་སྐུ་མི་འདྲ་བ་སྣ་ཚོགས་པའོ། །
དེ་འཛིན་ཅིང་འཆང་བ་ཡང་མཉྫའོ། །ཆེ་བ་སངས་རྒྱས་ནི་ཐམས་ཅད་ལ་ཁྱབ་པའི་
སེམས་ཅན་གྱི་དོན་ལ་འགྲོ་བས་སོ། །རིགས་སྔགས་འཛིན་ནི་གཟུངས་བཞི་སྟེ།
གཟུངས་བཞིའི་དོན་འདི་འགྲེལ་པ་ནས་རྒྱས་པར་གསུང་སྟེ། འདིར་མཚོན་
ཙམ་ ལས་ མི་ གསུང་ བར་ གདུའོ། །ཆོས་ ཀྱི། དོན་ གྱི། སྔགས་ ཀྱི། བཟོད་ པ འི་
གཟུངས་སོ། །དེ་བཞི་འཛིན་པས་གདུལ་བྱའི་དོན་མཛད་པ་ཡང་མཉྫའོ། །
ད་ནི་དང་པོའི་སངས་རྒྱས་ཕྱག་རྒྱ་བཞིས་རྒྱས་གདབ་པའི་མཚན་གྱི་སྒོ་
ནས་བསྟོད་དེ། རྡོ་རྗེ་རྣོན་པོ་ནི་དང་པོའི་སངས་རྒྱས་ཀྱི་ཕྱག་རྒྱ་ཆེན་པོའི་ངོ་བོའོ། །
རལ་གྲི་ཆེན་པོ་ནི་ཐམས་ཅད་ལ་ཁྱབ་པའི་སེམས་ཀྱི་དོན་ལ་འགྲོ་བའོ། །རིགས་
སྔགས་འཛིན་ནི་གཟུངས་བཞི་སྟེ། ཆོས་ཀྱི་དོན་གྱིས་ལས་ཀྱི་ཕྱག་རྒྱ་སྟེ་ཕྱག་
གཡས་ཀྱི་རལ་གྲིས་ཉོན་མོངས་པ་གཅོད་པས་སོ། །ཡི་གེ་མཆོག་སྟེ་ནི་གསུང་
རྣམ་པར་དག་པའི་བརྡར། ལྗགས་རྡོ་རྗེ་ལ་ཡི་གེའི་བརྡས་མཚན་པ་ཆོས་ཀྱི་ཕྱག་
རྒྱ་དང་ལྡན་པའོ། །རྣམ་པར་དག་པ་ནི་གཡོན་གྱི་ཕྱག་ན་པོ་ཏི་བཞི་བསྣམས་པས་
དམ་ཚིག་གི་ཕྱག་རྒྱ་དང་ལྡན་པས་སོ། །དེ་ཉིད་ཀྱི་ཕྱིར་ན་དང་པོའི་སངས་རྒྱས་
ཕྱག་རྒྱ་བཞི་དང་ལྡན་པ་ཡང་མཉྫའོ། །མན་ངག་ཏུ་དང་པོའི་སངས་རྒྱས་རང་སྐྱ་
བའི་སྒྲུབ་ཐབས་སྦྱར།
ད་ནི་ལམ་གྱི་འབྲས་བུ་ཡོན་ཏན་གྱི་མཚན་གྱི་སྒོ་ནས་བསྟོད་དེ། ཐེག་པ་
ཆེན་པོ་ནི་ཐེག་ཆེན་པོ་ལམ་དུ་བསྒོམས་པས་འབྲས་བུ་སྡུག་བསྔལ་གྱི་བདེན་
རྒྱུ་ཀུན་འབྱུང་གི་བདེན་པ་དང་བཅས་པའི་སྡུག་བསྔལ་གཅོད་པའོ། །མཚོན་ཆ་
ཆེན་པོ་ནི། དེ་ལྟ་བུའི་གཉིས་སུ་མེད་པའི་ཡེ་ཤེས་དེས་མི་མཐུན་པའི་ཕྱོགས་
228 -215



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
གཅོད་པར་བྱེད་པས་སོ། །རྡོ་རྗེ་ཆོས་ནི་དེ་ལྟར་བསྒོམས་པས་གཉིས་སུ་མེད་པའི་
ཡེ་ཤེས་བསྐྱེད་པར་བྱེད་པས་སོ། །རྡོ་རྗེ་ཟབ་མོ་ནི་ཡེ་ཤེས་ཟབ་མོ་སྐྱེ་མེད་དུ་
ཤེས་པས་སོ། །ཡང་ན་གཟུང་འཛིན་ལ་སོགས་པའི་རྣམ་པར་རྟོག་པ་དང་བྲལ་
བའི་སྟོང་པ་ཉིད་དུ་ཤེས་པའོ། །ཛི་ན་ནི་མི་བསྐྱོད་པ་ལ་སོགས་པ་རིགས་བཞིའོ། །
འཛིན་ནི་རིག་བཞི་ལས་རྒྱལ་ཞིང་ཟིལ་གྱིས་གནོན་པས་རྣམ་པར་སྣང་མཛད་དོ། །
རྡོ་རྗེ་བློ་གྲོས་ནི་རྡོ་རྗེ་དང་འདྲ་བའི་གཟུང་འཛིན་ལ་སོགས་པའི་རྣམ་པར་རྟོག་པ
ཐམས་ཅད་ཀྱི་བློས་མི་ཕྱེད་པའོ། །དོན་བཞིན་རིག་ནི་དོན་ཇི་ལྟར་གནས་པའི་
ཤེས་བྱ་ཐམས་ཅད་ཇི་ལྟ་བ་བཞིན་དུ་རིག་པ་ཡང་མཉྫའོ།
ད་ནི་ཕ་རོལ་ཏུ་ཕྱིན་པ་བཅུ་པོ་ཉིད་ས་བཅུའི་རྒྱན་ཏུ་གྱུར་པའི་མཚན་གྱི་
སྒོ་ནས་བསྟོད་དེ། ཕ་རོལ་ཕྱིན་པ་ཀུན་ནི་སྦྱིན་པ་ལ་སོགས་པ་དྲུག་གོ །རྫོགས་
པ་ནི་སྦྱིན་པ་སྟེ། ཚུལ་ཁྲིམས་བསྲུང་བ་ལ་སོགས་པ་བསོད་ནམས་ཀྱི་ཚོགས་སོ། །
དེ་ལ་འཁོར་གསུམ་མི་དམིགས་པའི་རྒྱས་ཐེབས་པའི་ཡེ་ཤེས་ཀྱི་ཚོགས་ཏེ། དེ་
ལྟར་ཚོགས་གཉིས་རྫོགས་པ་ཡང་མཉྫའོ། །ས་རྣམས་ཀུན་ནི་ས་དང་པོ་རབ་
བ་ཏུ་
དགའ་བ་ནས་ས་བཅུ་པ་ཆོས་ཀྱི་སྤྲིན་གྱི་བར་དུ་ས་བཅུའོ། །རྒྱན་ནི་ས་དེ་རེ་རེ་ལ་
རྗེ་བཙུན་གཉིས་མེད་ཀྱི་རྒྱན་དང་ལྡན་པས་སོ། །ཡང་ན་ས་རེ་རེ་ལ་ཕ་རོལ་ཏུ་
ཕྱིན་པ་རེ་རེའི་རྒྱན་དང་ལྡན་པས་སོ། །
ད་ནི་ཡེ་ཤེས་ཀྱི་སྐུའི་སྒོ་ནས་གཞན་གྱི་དོན་བྱེད་པ་དང་བཅས་པའི་མཚན་
གྱི་སྒོ་ནས་བསྟོད་དེ། རྣམ་པར་དག་པ་བདག་མེད་ཆོས་ནི་སེམས་སྐྱེ་མེད་རྟོགས་
པ་དེས་རང་བཞིན་གྱིས་བཏགས་ཚོད་གྱི་ཆོས་ཐམས་ཅད་སྐྱེ་མེད་དུ་རྟོགས་པ་
ཡང་མཉྫའོ། །ཡང་དག་ནི་སྒྲོ་སྐུར་གཉིས་དང་བྲལ་བའོ། །ཡེ་ཤེས་ནི་ཀུན་ཏུ་
228 -216



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བཟང་པོའི་ཡེ་ཤེས་སོ། །ཟླ་འོད་བཟང་ནི། ཚོགས་གཉིས་རྫོགས་པའི་བརྡར་རྗེ་
བཙུན་གྱི་སྙིང་གར་ཟླ་བའི་དཀྱིལ་འཁོར་ཉ་གང་བ་ལྟར་བྱུང་བ་ཡང་མཉྫའོ། །
བརྩོན་ཆེན་ནི་བྱ་བ་ནན་ཏན་གྱི་ཡེ་ཤེས་ཟག་མེད་ཀྱི་བརྩོན་འགྲུས་ཆེན་པོའོ། །
སྒྱུ་འཕྲུལ་ནི་སྤྲུལ་པའི་སྐུའོ། །དྲྭ་བ་ནི་སྟོང་པ་ཉིད་ལས་མ་འདས་པའོ། །རྒྱུད་
ཀུན་གྱི་ནི་བདག་པོ་ནི། རྒྱུད་སྡེ་བཞི་སྟོན་པའི་བདག་པོ་ནི་འཇམ་དཔལ་ལོ། །དེ་
ཉིད་ཀྱི་ཕྱིར་མཆོག་གོ །རྡོ་རྗེ་གདན་ནི་མ་ལུས་ལྡན་ནི་རྗེ་བཙུན་ཉིད་རྡོ་རྗེའི་སྐྱིལ་
ཀྲུང་དུ་བཞུགས་པས་གདུལ་བྱ་ལ་ཏིང་ངེ་འཛིན་མ་ལུས་ཤིང་ལུས་པ་མེད་པ་སྐྱེ་
བའི་བརྡར་སྟོན་པའོ། །ཡེ་ཤེས་སྐུ་རྣམས་མ་ལུས་འཆང་ནི་ཡེ་ཤེས་ལྔ་པོ་མ་ལུས་
པ་ལས་གྲུབ་པའི་སྐུ་འཆང་བ་ཡང་འཇམ་དཔལ་ལོ། །ཀུན་ཏུ་བཟང་པོ་ནི་ཉོན་
མོངས་པས་མ་གོས་པས་ཀུན་ནས་བཟང་ཞིང་དགེ་བ་སྟེ་ཆོས་ཉིད་བྱང་ཆུབ་ཀྱི་
སེམས་སྟོང་ཉིད་དུ་བཞུགས་པའོ། །བློ་གྲོས་བཟང་ནི་མཛེས་པའི་བློ་གྲོས་རྣམ་
པར་རྟོག་པའི་དྲི་མ་ཐམས་ཅད་སྤངས་པའི་བློ་དང་ལྡན་པའོ། །
ད་ནི་སངས་རྒྱས་ཐམས་ཅད་ཀྱི་སྙིང་པོའི་ཆོས་གཉིས་མེད་ཀྱི་མཚན་གྱི་སྒོ་
ནས་བསྟོད་དེ། སའི་སྙིང་པོ་ནི་སའི་ཁམས་ཏེ། སྣོད་ཀྱི་འཇིག་རྟེན་ནོ། །དེ་སྐྱེད་
མཉྫའོ། །འགྲོ་བ་ འཛིན་ནི་ནང་བཅུད་ཀྱི་འགྲོ་བ་རྣམས་ཀྱི་ རྟེན་ བྱེད་
པའོ།སངས་རྒྱས་ཀུན་ནི་དུས་གསུམ་ གྱིའོ། །སྙིང་པོ་ཆེ་ནི་བྱང་ སེམས་རྡོ་རྗེའི་
བདག་ཉིད་སྟོང་པ་ཡང་མཉྫའོ། །
ད་ནི་གཡོ་བ་དང་མི་གཡོ་བའི་རང་བཞིན་གྱི་མཚན་གྱི་སྒོ་ནས་བསྟོད་དེ།
སྤྲུལ་པའི་འཁོར་ལོ་སྣ་ཚོགས་འཆང་ནི་འཇིག་རྟེན་དང་འཇིག་རྟེན་ལས་འདས་
པའི་སྤྲུལ་པ་སྣ་ཚོགས་སྟོན་པའོ། །དངོས་པོ་ཀུན་གྱི་རང་བཞིན་ནི་བརྟན་པ་སྣོད་
228 -217



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
ཀྱི་འཇིག་རྟེན་དང་། གཡོ་བ་ནང་བཅུད་ཀྱི་སེམས་ཅན་དུ་སྤྲུལ་ཏེ། དེ་ཡང་བརྟན་
པ་སྣོད་དུ་སྤྲུལ་པ་ནི་བུམ་པ་བཟང་པོ་དང་དཔག་བསམ་གྱི་ཤིང་དང་ཡིད་བཞིན་
གྱི་ནོར་བུ་ལ་སོགས་པའོ། །ནང་བཅུད་དུ་སྤྲུལ་པ་ནི་མུ་སྟེགས་ཀྱི་ལྷ་གཞོན་ནུ་ལ་
སོགས་པའོ། །དེ་ཉིད་ཀྱི་ཕྱིར་ན་མཆོག་གོ །
དངོས་པོ་ཀུན་གྱི་རང་བཞིན་འཛིན་ནི། དོན་དམ་ཟབ་པའི་དབང་དུ་ན་
སྣོད་བཅུད་ཀྱི་དངོས་པོར་སྣང་བ་དེ་ཉིད་སྟོང་པ་ཉིད་ལས་མ་འདས་པའོ། །སྐྱེ་
མེད་ཆོས་ནི་དོན་དམ་པར་རྟེན་འབྲེལ་ཟབ་མོའི་དོན་སྟོང་ཉིད་དུ་གནས་པའོ། །
སྣ་ཚོགས་དོན་ནི་ཀུན་རྫོབ་ཏུ་འགྲོ་བ་ཐམས་ཅད་རྗེས་སུ་འཛིན་པའི་དོན་དུ་སྤྲུལ་
པ་སྣ་ཚོགས་སུ་སྟོན་པའོ། །
ཆོས་ཀུན་ངོ་བོ་ཉིད་འཆང་བ་ནི། འཁོར་བ་དང་མྱ་ངན་ལས་འདས་པ་
ཐམས་ཅད་ ཀྱི་ཆོས་ འཛིན་ཏེ། འཁོར་བའི་ཆོས་ཕུང་པོ་ལྔ་ དང་། ཁམས་བཅོ་
བརྒྱད་དང་། སྐྱེ་མཆེད་བཅུ་གཉིས་དང་རྟེན་ཅིང་འབྲེལ་བར་འབྱུང་བའི་ཆོས་སོ། །
མྱ་ངན་ལས་འདས་པའི་ཆོས་ལམ་དང་འབྲས་བུ་གཉིས་ལས་ལམ་ནི། ཕ་རོལ་ཏུ་
ཕྱིན་པ་བཅུ་དང༌། སྟོང་པ་ཉིད་བཅུ་དྲུག་དང་། བྱང་ཆུབ་ཀྱི་ཕྱོགས་ཀྱི་ཆོས་སུམ་
ཅུ་རྩ་བདུན་དང་། བདེན་པ་བཞི་དང་ཚད་མེད་པ་བཞིའོ། །
འབྲས་བུའི་ཆོས་ནི་གཟུགས་མེད་པའི་སྙོམས་པར་འཇུག་པ་དགུ་དང་
།
རྣམ་པར་ཐར་པའི་སྒོ་བཞི་དང༌། མངོན་པར་ཤེས་པ་དྲུག་དང༌། ཏིང་ངེ་འཛིན་
གསུམ་དང་། གཟུངས་ཀྱི་སྒོ་བཞི་དང་
། སྟོབས་བཅུ་དང་
། མི་འཇིགས་པ་བཞི་
དང་། སོ་སོ་ཡང་དག་པ་རིག་པ་བཞི་དང་
། སངས་རྒྱས་ཀྱི་ཆོས་མ་འདྲེས་པ་བཅོ་
བརྒྱད་དང་། དགེ་སྦྱོང་གི་འབྲས་བུ་དང༌
། རྣམ་པ་ཐམས་ཅད་མཁྱེན་པ་ཉིད་དང་
།
228 -218



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དེ་བཞིན་ཉིད་དང་
། ཡང་ དག་ པའི་མཐའ་དང༌
། མཚན་མ་མེད་ པ་དང་། དོན་
དམ་པ་དང་ཆོས་ཀྱི་དབྱིངས་ཞེས་བྱ་ལ་སོགས་པ་ཆོས་དེ་རྣམས་ཀྱི་རང་བཞིན་
འཛིན་པ་ཡང་འཇམ་དཔལ་ལོ། །
ད་ནི་ཤེས་རབ་ཆེན་པོས་ཐམས་ཅད་ཁོང་དུ་ཆུད་པའི་མཚན་གྱི་སྒོ་ནས་
བསྟོད་དེ། ཤེས་རབ་ཆེན་པོ་ནི་ཆོས་ཐམས་ཅད་སྤྱི་དང་རང་གི་མཚན་ཉིད་རྣམ་
པར་འབྱེད་པའི་ཤེས་རབ་བོ། །སྐད་ཅིག་ནི་སྐད་ཅིག་མ་གཅིག་ལའོ། །ཆོས་ཀུན་
ནི་གོང་གི་འཁོར་བ་དང་མྱ་ངན་ལས་འདས་པའི་ཆོས་ཐམས་ཅད་དོ། ཁོང་དུ་ཆུད་
པ་ནི་དེ་རྣམས་ཇི་ལྟ་བ་བཞིན་དུ་མཁྱེན་པས་སོ། །ཆོས་ཀུན་མངོན་པར་རྟོགས་པ་
ནི། གོང་གི་ཆོས་ཐམས་ཅད་ཁོང་དུ་ཆུད་པའི་མཚན་གྱི་སྒོ་ནས་བསྟོད་དེ། ཤེས་
རབ་ཆེན་པོ་ནི་ཆོས་ཐམས་ཅད་ཀྱི་རང་བཞིན་སྟོང་པ་དེ་བཞིན་དུ་ཇི་ལྟར་རྟོགས་
པའོ། །ཐུབ་པ་ནི་ཡང་དག་པའི་བདེན་པ་སྟེ། དངོས་པོ་དང་དངོས་མེད་ཀྱི་མཐར་
ཕྱིན་པའོ། །དེ་ཉིད་ཀྱི་ཕྱིར་ན་བློ་མཆོག་སྟེ། ཡང་དག་པའི་དོན་སྒོམ་པ་མཆོག་ཏུ་
གྱུར་པས་སོ། །འབྱུང་པོ་སེལ་ནི་དེས་བདག་འཛིན་ཐམས་ཅད་མེད་པར་བྱེད་
པའོ། །མི་གཡོ་བ་ནི་ལམ་གྱི་དུས་ན་ཏིང་ངེ་འཛིན་གྱི་མི་མཐུན་པའི་ཕྱོགས་བྱིང་
རྒོད་མེད་པ་ཡང་མཉྫའོ། །དེ་ཉིད་ཀྱི་ཕྱིར་ན་མི་གཡོ་རབ་ཏུ་དྭངས་བའི་བདག་
ཉིད་ཏེ་ཏིང་ངེ་འཛིན་གྱི་བར་ཆད་མེད་པའོ། །དེས་འབྲས་བུ་ཅི་ཐོབ་ན་རྫོགས་
པའི་སངས་རྒྱས་བྱང་ཆུབ་འཆང་ཞེས་གསུངས་ཏེ། བླ་ན་མེད་པ་ཡང་དག་པར་
རྫོགས་པའི་བྱང་ཆུབ་འཆང་ཞིང་ཐོབ་པ་ཡང་མཉྫའོ། །
དེ་གཞན་གྱིས་རིག་གམ་ཞེ་ན། སངས་རྒྱས་ཀུན་ཀྱི་མངོན་སུམ་པ་སྟེ་དུས་
གསུམ་གྱི་ཐམས་ཅད་སངས་རྒྱས་ཐམས་ཅད་ཀྱི་དེ་ཁོ་ན་ཉིད་ཀྱི་རང་བཞིན་ཉིད་
228 -219



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
རང་གིས་རིག་ཅིང་ཐུགས་སུ་ཆུད་པའོ། །ཡེ་ཤེས་མེ་ལྕེ་ནི་གཉིས་སུ་མེད་པའི་ཡེ་
ཤེས་ཀྱི་མེ་ལྕེའོ། །དེ་ལ་གཞན་གྱི་དོན་མེད་དམ་ཞེ་ན། འོད་འབར་གསལ་ཏེ་
འཇིག་རྟེན་གྱི་ཁམས་ཐམས་ཅད་དུ་འོད་འཕྲོས་ཏེ། དབང་པོ་དམན་པ་ལ་ལྷ་དང་
ཚངས་པ་དང་ཁྱབ་འཇུག་ལ་སོགས་པར་བསྟན། གདུལ་བྱ་དབུལ་ཕོངས་ཅན་
རྣམས་ལ་དཔག་བསམ་གྱི་ཤིང་དང་བུམ་པ་བཟང་པོ་ལ་སོགས་པར་བསྟན།
གདུལ་བྱ་ནད་ཀྱིས་གཟིར་བ་རྣམས་ལ་སྨན་སྣ་ཚོགས་པ་དང༌
། སྨན་པ་ལ་སོགས་
པ་བསྟན། གདུལ་བྱ་དབང་པོ་འབྲིང་ལ་ཉན་རང་གི་གཟུགས་སུ་བསྟན། གདུལ་
བྱ་དབང་པོ་རབ་ལ་བྱང་ཆུབ་སེམས་དཔའ་དང་སངས་རྒྱས་ཀྱི་གཟུགས་སུ་བསྟན་
པའོ། །
མན་ངག་གི་དོན་ནི་འཇམ་དཔལ་པདྨའི་རིགས་ཀྱི་དཀྱིལ་འཁོར་བ
བསྒྲུབ་
བྱར་བཞག་ནས་དེ་སྒྲུབ་པར་བྱེད་པའི་ཐབས་ལ་མཚན་རང་དོན་དུ་སྒྲུབ་པ་དང་
།
གཞན་དོན་སྒྲུབ་པ་ལས་རང་དོན་སྟོན། དེ་ལ་སྐྱེད་རིམ་དང་རྫོགས་རིམ་གཉིས་
ལས་རྫོགས་རིམ་སྟོན། དེ་ལ་སྒོམ་པ་གཙོ་བོ་དང་
། བཟླས་པ་གཙོ་བོ་དང་། སྦྱིན་
སྲེག་གཙོ་བོའི་རྫོགས་རིམ་ལས། བཟླས་པ་གཙོ་བའི་རྫོགས་རིམ་སྟོན། དེ་ལ་ཆེ་
བའི་ཡོན་ཏན་དང་
། ཟབ་མོ་གསང་སྔགས་མི་རྟོག་པའི་ཡེ་ཤེས་སུ་འདོན་པ་
གསུམ་ལས། ཟབ་མོ་གསང་སྔགས་སྟོན། དེ་ལ་རྒྱས་པར་འདོན་པ་དང་
། མདོར་
བསྡུས་ལས་རྒྱས་པར་འདོན་པ་སྟོན། དེ་ལ་རྒྱུད་རྫོགས་པར་འདོན་པ་དང༌།
དུམ་ བུར་ འདོན་ པ་ ལས་ དང་ པོར་ རྫོགས་ པར་ འདོན་ པ་ སྟོན། དེ་ལ་
རིགས་བསྡུས་ ཀྱི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་པ་དང་།
རིགས་སོ་སོའི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་པ་ལས། དང་
228 -220



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པོར་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་པ་ནི་
གོང་བཞིན་དུ་རིགས་བསྡུས་དང་
། དེ་བཞིན་གཤེགས་པའི་རིགས་དང་རྡོ་རྗེའི་
རིགས་ཀྱི་མཚན་ཚོ་བཀླགས་ཏེ། རིགས་བསྡུས་ཀྱི་སུམ་བརྩེག་པའི་ཐུགས་ཀ་
ནས་པདྨའི་རིགས་ཀྱི་སྐུ་དཔག་ཏུ་མེད་པ་སྤྲོས་ནས། ཐུན་མོང་གི་མཛད་པ་དང་
ཁྱད་པར་གྱི་མཛད་པ་འདོད་ཆགས་ཅན་གྱི་དོན་བྱས་ནས་ཚུར་བསྡུས་པས་ཕྱི་
རོལ་གྱི་འཁོར་ཡུག་དམར་པོ་ལ། པདྨའི་རིགས་ཀྱི་སྐུ་དེ་རྣམས་འདུས་པ་ལྔའམ་
ཞུ་བ་ལས། པདྨའི་རིགས་ཀྱི་མཚན་གྱི་ཡི་གེ་དམར་པོར་གྱུར་སྟེ། དེ་ལ་དམིགས་
ནས་ཡང་དག་བདག་མེད་དེ་བཞིན་ཉིད་ནས་ཡེ་ཤེས་མེ་ལྕེ་འོད་འབར་གསལ་གྱི་
བར་དུ་འདོན། དེ་ནས་རིན་པོ་ཆེའི་མཚན་འདོན་པ་འཕྲོ་ཅན་དུ་ལུས་པའོ། །
དེ་ནས་རིགས་སོ་སོའི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་
ན། གོང་བཞིན་རིགས་བསྡུས་ཀྱི་མཚན་བཀླག་སྟེ། གཙོ་བོ་སྟོང་པ་ཉིད་དུ་བསྒོམ།
དེའི་ཤུལ་དུ་ དེ་ བཞིན་ གཤེགས་ པའི་ རིགས་ ཀྱི་ གཙོ་བོ་བསྐྱེད་དེ། དེ་བཞིན་
གཤེགས་ པའི་ རིགས་ ཀྱི་མཚན་འདོན། དེའི་ཤུལ་ དུ་ རྡོ་ རྗེའི་ རིགས་ ཀྱི་ སུམ་
བརྩེག་པ་བསྐྱེད་དེ་རྡོ་རྗེ་རིགས་ཀྱི་མཚན་འདོན། དེ་ནས་རྡོ་རྗེ་རིགས་ཀྱི་གཙོ་བོ་
སྟོང་པར་བསྒོམ། དེའི་ཤུལ་དུ་པདྨའི་རིགས་ཀྱི་གཙོ་བོ་སུམ་བརྩེག་པ་སྐད་ཅིག་གི་
བསྐྱེད་དེ། པདྨའི་རིགས་ཀྱི་སྐུ་དཔག་ཏུ་མེད་པ་སྤྲོས་ཐུན་མོང་གི་མཛད་པ་དང་
།
ཁྱད་པར་གྱི་མཛད་པ་འདོད་ཆགས་ཅན་གྱི་དོན་བྱས། ཚུར་བསྡུས་ཏེ་ཕྱི་རོལ་གྱི་
འཁོར་ཡུག་དམར་པོ་ལ་འདུས་པ་ལྔའམ་ཞུ་བ་ལྔལས། མཚན་གྱི་ཡི་གེ་དམར་
པོར་གྱུར། དེ་ལ་དམིགས་ནས་ཡང་དག་བདག་མེད་དེ་བཞིན་ཉིད་ནས་ཡེ་ཤེས་
མེ་ལྕེ་འོད་འབར་གསལ་གྱི་བར་དུ་འདོན། དེ་ནས་གཙོ་བོ་སྟོང་པ་ཉིད་དུ་བསྒོམ།
228 -221



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
དེའི་ཤུལ་དུ་རིན་པོ་ཆེའི་གཙོ་བོ་སུམ་བརྩེག་པར་སྐྱེད་ལ་རིན་པོ་ཆེའི་མཚན་
འདོན་པ་ནི་འཕྲོ་ཅན་དུ་ལུས་པའོ། །
དུམ་བུར་འདོན་ནི་པདྨའི་རིགས་ཀྱི་དཀྱིལ་འཁོར་དུ་དབང་བསྐུར་ཐོབ་
ནས་ལེ་ཚེ་གཞན་ལ་སྤྱད་དུ་མི་རུང་བས་དུམ་བུར་འདོན་པ་དང་
། འདི་ལ་མོས་
ནས་འདོན་པ་དང་
། འཇམ་དཔལ་གྱི་རྣལ་འབྱོར་པ་གཅིག་གིས་དབང་གི་ལས་
ཞིག་སྒྲུབ་ན་ཁྱད་པར་དུ་དབང་གི་ལས་ལ་ཤིས་པས་དུམ་བུར་འདོན་པའོ། །
དེ་ལ་གནས་ཁང་ཡིད་དང་མཐུན་པར་བསྟན་བདེ་བ་ལ་འདུག་ནས།
བསྲུང་བའི་འཁོར་ལོ་མདོར་བསྡུས་སྒོམ་པ་ནས་པདྨ་ རིགས་ཀྱི་གཙོ་བོ་སུམ་
བརྩེག་པའི་བར་དུ་ལེའུ་བཞི་པ་བཞིན་བསྒོམས་ཏེ། དེའི་ཐུགས་ཀ་ནས་པདྨའི་
རིགས་ཀྱི་སྐུ་དཔག་ཏུ་མེད་པ་སྤྲོས་ཐུན་མོང་གི་མཛད་ པ་དང་། ཁྱད་པར་གི་
མཛད་པ་འདོད་ཆགས་ཀྱི་དོན་བྱས་ཚུར་བསྡུས་པས་རིགས་ཆུང་ལྔར་བགོས་སྟེ།
དེ་ལ་དམིགས་ནས་ཡང་དག་བདག་མེད་དེ་བཞིན་ཉིད་ནས་ཡེ་ཤེས་མེ་ལྕེ་འོད་
འབར་གསལ་གྱི་བར་དུ་ཚར་གསུམ་མམ། བདུན་ནམ། ཉེར་གཅིག་གམ། བརྒྱ་
རྩ་བརྒྱད་ཀྱི་བར་དུ་དེ་ལ་དམིགས་ནས་འདོན་ནོ། །
དེ་ལ་སྐྱོ་ན་མཚན་ལ་མཚན་གྱི་བསྟོད་པ་བྱས་ནས་དངོས་གྲུབ་གཉིས་མྱུར་
དུ་འབྱུང་བས་འདུད་ཉི་ཤུས་བསྟོད་དེ། མཚན་གྱི་ཡི་གེ་དང་རྡོ་རྗེ་ཆེན་པོ་ལ་
སོགས་པ་ཚུར་བསྡུས་ནས་སྟོང་པ་ཉིད་དུ་བསྒོམ། དེའི་ངང་ལས་དང་པོའི་སངས་
རྒྱས་སུ་ལངས་ཏེ། སྤྱོད་ལམ་ཡན་ལག་ཅི་རིགས་སུ་བྱའོ། །འཕགས་པ་འཇམ་
དཔལ་གྱི་ཏི་ཀ་ལས་ལེའུ་བརྒྱད་པའི་བཤད་པའོ།། 11
ད་ནི་ལེའུ་དགུ་པ་འདི་ལ་དགོས་པའི་དོན་ནི། གདུལ་བྱ་སེར་སྣ་ཅན་གྱིས་
228 -222



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རང་གི་དོན་དང་གཞན་གྱི་དོན་མ་ལུས་པར་འགྲུབ་ཏུ་འཇུག་པའོ། །བསྡུས་པའི་
དོན་ལ་ལྔ་ལས་དང་པོ་རིན་པོ་ཆེའི་རིགས་ཀྱི་དེ་བཞིན་གཤེགས་པའི་མཚན་སྟོན།
དེ་ལ་གསུམ་ལས་དང་པོ་སྦྱིན་པའི་མཚན་གྱི་སྒོ་ནས་བསྟོད་དེ། འདོད་པའི་དོན་
གྲུབ་ནི་ཐམས་ཅད་ཀྱིས་འདོད་ཅིང་དོན་དུ་གཉེར་བར་བྱས་པས་སོ། །དེའི་དོན་
གྲུབ་པ་ནི། རིན་ཆེན་འབྱུང་ལྡན་གྱི་ཟག་པ་མེད་པའི་བདེ་བ་སྦྱིན་པའི་སྒོ་ནས་
སེར་སྣ་ཅན་གྱི་འདོད་པའི་དོན་གྲུབ་པར་བྱེད་པས་སོ། །དེ་ཉིད་ཀྱི་ཕྱིར་དམ་པ་
སྟེ། འཁོར་གསུམ་ཡོངས་དག་ཏུ་སྦྱིན་པ་ལ་སྤྱོད་པ་ཡང་རྗེ་བཙུན་ནོ། །
ངན་སོང་ཐམས་ཅད་རྣམ་སྦྱོང་བ་ནི། རྒྱུའི་སྒོ་ནས་སྦྱོང་བ་དང་
། འབྲས་
བུའི་སྒོ་ནས་སྦྱོང་བ་གཉིས་སོ། །རྒྱུ་ནི་མི་དགེ་བ་བཅུ་སྤྱད་པས་འབྲས་བུ་ངན་
སོང་གསུམ་དུ་འགྲོ་བ་དེ་རྣམས་བཟློག་ནས་བདེ་འགྲོ་དང་ཐར་པ་ལ་འགོད་པའོ། །
འབྲས་བུའི་སྒོ་ནས་སྦྱོང་བ་ནི་ངན་སོང་གསུམ་དུ་སོང་ཟིན་པ་ལ་ངན་སོང་སྦྱོང་
བའི་ཐབས་རོ་བསྲེག་པ་དང་
། རུས་པ་ལ་སཙྪ་འདེབས་པ་དང་
། མཚན་བྱང་ལ་
བརྟེན་ནས་བདུན་ཚིགས་བྱ་བའི་ཐབས་ཀྱིས་སྦྱོང་བའོ། །སེམས་ཅན་ཀུན་གྱི་
མཆོག་ནི། བྱམས་པ་དང་སྙིང་རྗེ་ཆེན་པོས་འགྲོ་བ་གཞན་གྱི་དོན་ལ་མངོན་པར་
བརྩོན་པའོ། །དེ་ཉིད་ཀྱི་ཕྱིར་ན་མགོན་པོ་སྟེ། མགོན་མེད་པ་རྣམས་ཀྱི་མགོན།
སྐྱབས་མེད་རྣམས་ཀྱི་སྐྱབས་སུ་གྱུར་པས་སོ། །
སེམས་ཅན་ཐམས་ཅད་རབ་གྲོལ་བྱེད་ནི་སྣོད་ཀྱི་བྱེ་བྲག་ལ་འཇིག་རྟེན་
དང་འཇིག་རྟེན་ལས་འདས་པའི་ལམ་གྱིས་གདུལ་བྱ་སེམས་ཅན་ཐམས་ཅད་
གྲོལ་བར་བྱེད་པ་སྟེ། དེ་ཡང་དགེ་བ་བཅུས་ནི་བདེ་འགྲོ་ལྷ་དང་མི་ལ་འགོད་པར་
བྱེད་ལ། ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་འདུལ་བ་ལ་
228 -223



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ།
ཐར་པ་བྱང་ཆུབ་གསུམ་གྱིས་གྲོལ་བར་བྱེད་པ་ཡང་མཉྫའོ། །
ད་ནི་གཉེན་པོའི་མཚན་གྱི་སྒོ་ནས་བསྟོད་དེ། ཉོན་མོངས་པ་ནི། དྲུག་རྩ་
བའི་ཉོན་མོངས་པ་དང་
། ཉི་ཤུ་ཉེ་བའི་ཉོན་མོངས་པའོ། །དེ་རྣམས་དང་ལྷན་ཅིག་
ཏུ་རྗེ་བཙུན་གཡུལ་བཤམས་ནས། འཐབ་པ་ཡང་རྗེ་བཙུན་ནོ། །གཅིག་དཔའ་བ་
ནི་རྗེ་བཙུན་གཉིས་མེད་གཅིག་པོ་དེ་དང་གཡུལ་བཤམས་པས་དཔའ་བ་དང་
། ཉེ་
བའི་ཉོན་མོངས་པ་ཐམས་ཅད་འཇོམས་ཤིང་ཆོས་ཐམས་ཅད་སྟོང་པ་ཉིད་རྫོགས་
པར་བྱེད་པ་ཡང་རྗེ་བཙུན་ནོ། །མི་ཤེས་ནི་དྲུག་རྩ་བའི་ཉོན་མོངས་པ་དེ་སྐྱེད་པའི་
རྩ་ བ་ ནི་ གཏི་མུག་གོ །དགྲ་ནི་ཐེ་ཚོམ་སྟེ། ཆོས་བདེན་ པ་ བཞི་དང་། དཀོན་
མཆོག་གསུམ་དང་། ལས་རྒྱུ་འབྲས་ལ་ཐེ་ཚོམ་ཟ་བའོ། །དྲེགས་པ་ནི་ང་རྒྱལ་ལོ། །
འཇོམས་པ་ནི་དེ་ལྟར་མི་ཤེས་པའི་གཏི་མུག་དང་
། དགྲ་ཐེ་ཚོམ་དང་
། དྲེགས་པ་
ང་རྒྱལ་སྟེ་ཉོན་མོངས་པ་དེ་རྣམས་འཇོམས་པ་ཡང་མཉྫའོ། །དཔལ་ལྡན་ནི་ཉོན་
མོངས་པ་ཐམས་ཅད་བཅོམ་ནས། ཚོགས་གཉིས་ཀྱིས་ལེགས་པའི་ཡོན་ཏན་དང་
ལྡན་པའོ། །བློ་ནི་དྷི་སྟེ་དང་པོའི་སངས་རྒྱས་སྐྱེད་པའི་ས་བོན་དུ་བྱུང་བའོ། །སྒེག་
པར་ལྡན་ནི་དང་པོའི་སངས་རྒྱས་ཀྱི་སྐུ་སྒེག་པའི་ཉམས་དང་ལྡན་པར་སྤྲུལ་པ་
ཡང་རྗེ་བཙུན་ནོ། །བརྟན་པོ་མི་སྡུག་གཟུགས་འཆང་བ་ནི། ཁྲོ་བོའི་གཟུགས་མི་
སྡུག་པའི་གཟུགས་དང་ལྡན་པ་ཡང་རྗེ་བཙུན་ནོ། །
ད་ནི་ནམ་མཁའ་དྭངས་པའི་རྫུ་འཕྲུལ་གྱི་སྒོ་ནས་བསྟོད་དེ། ལག་ པ་
བརྒྱད་པོ་ཀུན་བསྐྱོད་ནི། ལག་སྟབས་མི་འདྲ་བའི་གར་བསྐྱོད་པར་བྱེད་ཅིང་
གདུལ་བྱ་འདུལ་བའོ། །གོམ་པའི་སྟབས་ཀྱིས་གར་བྱེད་པ་ནི། གཡས་བརྐྱང་དང་
གཡོན་བརྐྱང་བྱས་ཏེ། དེའི་བར་དུ་མཐོ་ལྔས་ཆོད་པའི་སྟབས་མཛད་པའོ། །
228-224



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ
དཔལ་ལྡན་ནི་པདྨ་གར་གྱི་དབང་ཕྱུག་གི་ང་རྒྱལ་གྱིས་གར་བྱེད་པ་ཡང་རྗེ་བཙུན་
ནོ། །ལག་པ་བརྒྱད་གང་བ་ནི་པདྨ་གར་གྱི་དབང་ཕྱུག་གི་ཏིང་ངེ་འཛིན་གྱིས་ལག་
པ་བརྒྱར་སྤྲུལ་པའོ། །ནམ་མཁའ་ཁྱབ་པར་གར་བྱེད་པ་ནི་གོང་གི་ལག་པ་བརྒྱས་
ནམ་མཁའ་ཐམས་ཅད་དུ་ཁྱབ་པའི་གར་བྱེད་པའོ། །དེའི་དུས་སུ་ནམ་མཁའ་ཆུང་
དུ་མི་འགྲོ་ལག་པ་བརྒྱས་གང་བས་ཆེར་མི་འགྲོ་བས་དེ་འདུལ་བ་ལ་དེར་སྤྲུལ་པ་
ཡང་རྗེ་བཙུན་ནོ། །
སའི་དཀྱིལ་འཁོར་བཞིའི་ཁྱོན་ནི་ཁྱབ་འཇུག་འདུལ་བའི་དོན་དུ་སྐུའི་རྫུ་
འཕྲུལ་བསྟན་པ་ནི། སའི་དཀྱིལ་འཁོར་གྱི་གཞི་སྟེ། ཕྱོགས་བཞི་མཚམས་བཞི་
སྟེང་འོག་གཉིས་ཏེ་བཅུའི་ཁྱོན་དུ། རྐང་པ་ཡ་གཅིག་མཐིལ་གྱིས་གནོན་ནི་རྗེ་
བཙུན་གྱི་རྐང་པ་ཡ་གཅིག་གི་མཐིལ་གྱིས་ས་གཞི་དེ་མནན་པས། སའི་དལ་ཆུང་
དུ་མི་འགྲོ། རྐང་པ་ཡ་གཅིག་གི་འཐིལ་ཆེར་མི་འགྲོ་བར་གནོན་པའི་རྫུ་འཕྲུལ་
སྟོན་པའོ། །རྐང་འཐེབ་སེན་མོའི་ཁྱོན་གྱིས་ཀྱང་
། །ཞེས་པ་ནི་རྗེ་བཙུན་གྱི་རྐང་
པའི་འཐེ་བོང་གི་སེན་མོས་སོ། །ཚངས་པའི་གཡུལ་ས་རྩེ་ནས་གནོན་ནི། ཚངས་
པའི་གཡུལ་སའི་རྩེ་མོ་མན་ཆད་རྐང་པའི་སེན་མོས་མནན་པས། ཚངས་པའི་
གཡུལ་ས་མན་ཆད་ཆུང་དུ་མི་འགྲོ། རྐང་པའི་སེན་མོ་ཆེར་མི་འགྲོ་བའི་རྫུ་འཕྲུལ་
སྟོན་པ་ཡང་རྗེ་བཙུན་ནོ། །
ད་ནི་རིན་པོ་ཆེའི་རིགས་ཀྱི་རྡོ་རྗེའི་རིགས་ལ་ལྔ་ལས། །དང་པོ་ཟབ་མོ་
དོན་དམ་གྱི་མཚན་གྱི་སྒོ་ནས་བསྟོད་དེ། དོན་གཅིག་ནི་ཟབ་པ་ཇི་བཞིན་པ་ལས་
མཚན་གཉིས་མེད་ཡང་དག་པའི་དོན་དུ་གནས་པའོ། །གཉིས་མེད་ནི་དོན་དམ་པ་
ཆོས་ཀྱི་སྐུ་ལ་གཟུང་འཛིན་གྱི་རྟོག་པ་མེད་པས་སོ། །ཆོས་ཀྱི་དོན་ནི་གཟུང་འཛིན་
228 225



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
གྱིས་སྟོང་པའི་ཆོས་ཉིད་ཀྱི་དོན་དང་ལྡན་པའོ། །དམ་པའི་དོན་ནི་དོན་དམ་པ།
སྒྲུབ་པ་དོན་དམ་པ། ཐོབ་པ་དོན་དམ་པ་གསུམ་ལས། འདིར་ཐོབ་པ་དོན་དམ་པ་
ཆོས་ཀྱི་སྐུར་གནས་པའོ། །འཇིགས་མེད་ནི་དེ་ཡང་སྐྱེ་འགག་གཉིས་དང་བྲལ་
བས་ནམ་མཁའ་དང་འདྲ་བར་གནས་པ་ཡང་མཉྫའོ། །
ད་ནི་འཇིག་རྟེན་གྱི་ཐ་སྙད་དུ་སྣང་བའི་མཚན་གྱི་སྒོ་ནས་བསྟོད་དེ། རྣམ་
རིག་སྣ་ཚོགས་གཟུགས་དོན་ཅན་ནི་ཡུལ་ལ་འཇུག་པའི་རྣམ་པར་ཤེས་པ་ཚོགས་
དྲུག་གོ །རྣམ་ཤེས་ནི་སེམས་ཉིད་རྣམ་པར་སྨིན་པ་ཀུན་གཞིའི་རྣམ་ཤེས་སོ། །སྣ་
ཚོགས་ནི་ངའོ་སྙམ་པའི་ཉོན་མོངས་པ་ཅན་གྱི་ཡིད་དོ། །རྒྱུད་དང་ལྡན་ནི། ཀུན་
གཞིའི་རྣམ་པར་ཤེས་པ་ཉོན་མོངས་པ་ཅན་གྱི་ཡིད་སྐྱེད། དེས་ཡུལ་ལ་འཇུག་
པའི་ཚོགས་དྲུག་གིས་ཡུལ་དྲུག་ལ་ལོངས་སྤྱོད་དོ། །དེའི་བག་ཆགས་ཀུན་གཞི་ལ་
བཞག །ཀུན་གཞིས་ཉོན་མོངས་པ་ཅན་གྱི་ཡིད་གསོས་བཏབ། དེས་འཇུག་པའི་
ཚོགས་དྲུག་གསོས་བཏབ་སྟེ། དེ་ལྟ་བུའི་རྒྱུད་ཀྱི་ཕྲ་མོར་འཁོར་བ་ཡང་རྗེ་བཙུན་
སྟེ། རང་བཞིན་རྒྱུའི་འཇམ་དཔལ་གྱི་མཚན་གྱི་སྒོ་ནས་བསྟོད་པ་སྟེ། དངོས་དོན་
མ་ལུས་རྣམས་ལ་དགའ་ནི། རྗེ་བཙུན་གྱི་དངོས་པོའི་དོན་གནས་པ་དང༌
། སྐྱེ་བ་
དང་། འཇིག་ པ་ དང་། ཡོད་ པ་ དང་། མེད་ པ་ དང་། མཉམ་ པ་ དང་། དམན་ པ་
སོགས་པའི་ཐ་སྙད་ལ། འཇམ་ཞིང་དགའ་བ་ལ་དེ་ལྟར་སྟོན་
པ་ཡང་རྗེ་བཙུན་ཏེ། དེ་ཡང་ནཱ་ག་རྫུ་ནའི་སྟོང་ཉིད་བདུན་ཅུ་པ་ལས། གནས་དང་
སྐྱེ་དང་འཇིག་དང་ཡོད་མེད་དང་
། །དམན་དང་མཉམ་དང་ཁྱད་པར་ཅན་ཡང་
རུང་། །འཇིག་རྟེན་ཐ་སྙད་དབང་གིས་སངས་རྒྱས་རྣམས། །གསུང་གིས་ཡང་དག་
དབང་ལས་མ་ཡིན་ནོ། །ཞེས་གསུངས་སོ། །
དང་། མཐོང་བ་ལ་
228 -226



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ད་ནི་སྟོང་ཉིད་ཀྱི་བློ་དང་ལྡན་པས་ཁམས་གསུམ་གྱི་ལྷའི་བུ་རྣམས་ཀྱི་
གཟུགས་སུ་སྣང་བའི་མཚན་གྱི་སྒོ་ནས་བསྟོད་དེ། རྗེ་བཙུན་ཐ་སྙད་འབའ་ཞིག་
ལ་དགའམ་ཞེ་ན། མ་ཡིན་ཏེ། སྟོང་པ་ཉིད་དགའ་ནི་ཆོས་ཐམས་ཅད་ཀྱི་སྟོང་པ་
ཉིད་མི་འགྱུར་བའི་དོན་དམ་དམིགས་པ་མེད་པའི་དོན་ལ་དགའ་ཞིང་
། སྤྲོས་པ་
ཡང་རྗེ་བཙུན་ནོ། །དེ་ཉིད་ཀྱི་ཕྱིར་ན་མཆོག་གི་བློ་ཞེས་བྱའོ། །ཡང་འདོད་ཆགས་
བློ་ནི་ཤེས་རབ་ཆེན་པོས་ཆོས་ཉིད་སྟོང་པ་ཉིད་ལ་ཆགས་པ་ལ་ཐབས་ཐུགས་རྗེ་
ཆེན་པོས་སེམས་ཅན་གྱི་དོན་ལ་ཆགས་པའི་བློ་དང་ལྡན་པའོ། །
འོ་ན་ཁམས་ གསུམ་ལས་མ་རྒལ་ལམ་ཞེ་ན། སྲིད་པའི་འདོད་ཆགས་
སྤངས་ པ་ སྟེ། ཞེས་ པ་ནི་ འདོད་ པའི་ སྲིད་ པ་ དང༌། གཟུགས་ཀྱི་སྲིད་པ་དང༌།
གཟུགས་མེད་པའི་ཁམས་ཀྱི་སྲིད་པའོ། །འདོད་པའི་སྲིད་པ་ནི་འདོད་པའི་ཡོན་
ཏན་ལྔ་ལ་ཆགས་པའི་འདོད་ཆགས་དེ་ཡང་སྤངས་ལ། ཁམས་གོང་མ་གཉིས་ན་
སྲིད་པ་རྒྱུན་གྱི་འདོད་ཆགས། དེ་ཡང་ཞི་གནས་ཀྱིས་སེམས་རླན་པ་དང་
། ཁོང་
ཁྲོ་སྤངས་པས་ཁོ་རང་གི་ཞི་གནས་ལ་འདོད་པ་ཙམ་ཡོད་དེ་ཆ་ཕྲ་ཞིང་ནང་དུ་
བལྟས་པའོ། །དེ་ལྟ་བུ་འི་ཁམས་གསུམ་གྱི་འདོད་པའི་འདོད་ཆགས་དང་། སྲིད་
པ་རྒྱུན་གྱི་འདོད་ཆགས་སྤངས་པ་ཐམས་ཅད་ཀྱང་རྗེ་བཙུན་ནོ། །དེ་ལྟར་ཁམས་
གཉིས་ལས་སྐྱེ་སྲིད་འདོད་ཆགས། ཁ་ནི་ནང་དུ་ལྟས་ཕྱིར་དང་
། །ཐར་པའི་འདུ་
ཤེས་ཟློག་ཕྱིར་རོ། །ཞེས་གསུངས་སོ། །འོ་ན་ཁམས་གསུམ་གྱི་ལྷའི་གཟུགས་སུ་
མི་སྤྲུལ་ལམ་ཞེ་ན། སྲིད་གསུམ་དགའ་བ་ཆེན་པོ་ནི་ཁམས་གསུམ་ལས་འདས་པ་
ཡིན་ཡང་ཁམས་གསུམ་གྱི་ལྷའི་བུ་རྣམས་ལ་ཕན་གདགས་པའི་དོན་དུ་ཁམས་
གསུམ་པོའི་ལྷ་དེ་དེར་སྤྲུལ་ནས་ལྷ་རྣམས་ཐར་པ་ལ་འགོད་པ་ཡང་རྗེ་བཙུན་ནོ། །
228 -227



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
ད་ནི་ཡེ་ཤེས་སེམས་དཔའ་འདུལ་བ་ལ་དེའི་སྐུའི་ཡོན་ཏན་གྱིས་མཚན་
གྱི་སྒོ་ནས་བསྟོད་དེ། དེ་ཡང་དང་པོ་སྐུ་ལུས་ཀྱི་སྒོ་ནས་བསྟོད་དེ། སྤྲིན་དཀར་
དག་པ་བཞིན་དུ་དཀར་ཞེས་པ་ནི། དཔེའི་སྒོ་ནས་བསྟན་ཏེ། དབྱར་ཁ་ཆར་གྱི་
རྒྱུན་རྣམས་བབས་པས་བར་སྣང་གི་ས་རྡུལ་རྣམས་མནན་པས་སྤྲིན་ཤིན་ཏུ་དཀར་
བ་བཞིན་དུ། རྗེ་བཙུན་ཞལ་དྲུག་ཕྱག་གཉིས་པའི་སྐུ་ལ་སྒྲིབ་པའི་རྒྱུན་དག་པའི་
བརྡར་སྐུ་ལུས་ཤིན་ཏུ་དཀར་བས་ཡང་རྗེ་བཙུན་ནོ། །
ད་ནི་འོད་ཀྱི་སྒོ་ནས་བསྟོད་པ་ཡང་འོད་བཟང་སྟོན་ཀའི་ཟླ་བའི་འོད་ཞེས་
པ་སྟེ། རྗེ་བཙུན་གྱི་སྐུའི་བ་སྤུའི་བུ་ག་ནས་འོད་དཀར་པོ་ཟླ་བའི་འོད་ཟེར་ལྟ་བུ་
སེམས་ཅན་གྱི་རྒྱུད་ལ་ཉོན་མོངས་པའི་ཚ་གདུང་ལས་བསིལ་བར་བྱེད་པའི་འོད་
མངའ་བས་སོ། །
འོ་ན་འོད་ཟེར་དཀར་པོ་ཁོ་ན་ཡིན་ནམ་ཞེ་ན། ཉི་མ་འཆར་ཀའི་དཀྱིལ་
ལྟར་མཛེས་ཞེས་པ་སྟེ། དཔེར་ན་རྒྱ་གར་ན་རིའི་རྟེན་མེད་པས་ས་གསེབ་ཀྱི་ཉི་མ་
འཆོར་བ་ལྟར་འོང་སྟེ། དེའི་དུས་ན་འོད་ཁ་དོག་དྲུག་དང་ལྡན་པར་འོང་བ་བཞིན་
དུ། ཡེ་ཤེས་སེམས་དཔའ་ལ་འོད་ཁ་དོག་དྲུག་གིས་བསྐོར་བའོ། །
ད་ནི་ཕྱག་སེན་གྱི་སྒོ་ནས་བསྟོད་དེ། སེན་མོའི་འོད་ནི་ཤས་ཆེར་དམར་ནི་
ཐབས་ཐུགས་རྗེས་སེམས་ཅན་ལ་ཆགས་པའི་བརྡར་ཕྱག་དང་ཞབས་ཀྱི་སེན་མོ་
ཟངས་ཀྱི་མདོག་ལྟར་དམར་པོ་ཡོད་པའོ། །
ད་ནི་ཅོད་པན་གྱི་སྒོ་ནས་བསྟོད་པ་ནི། ཅོད་པན་བཟང་པོ་མཐོན་ཀའི་རྩེ་
སྟེ། དབུ་ལ་ནོར་བུ་རིན་པོ་ཆེ་སྔོན་པོ་བརྒྱུས་ཤིང་བརྒྱན་པའོ། །
ད་ནི་དབུ་སྐྲའི་མཚན་གྱི་སྒོ་ནས་བསྟོད་པ་ནི། སྐུ་མཆོག་མཐོན་ཀ་ཆེན་པོ་
228 228



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཅན་ནི། དབུ་སྐྲ་ལྕང་ལོ་ཅན་ལ་ནོར་བུ་རིན་པོ་ཆེ་མཐོན་ཀ་ལྟ་བུ་ཤིན་ཏུ་སྔོ་ཞིང་
འཁྱིལ་པ་མངའ་བའོ། །
ད་ནི་རྒྱན་གྱི་མཚན་གྱི་སྒོ་ནས་བསྟོད་དེ། ནོར་བུ་ཆེན་པོ་འོད་ཆགས་
དཔལ་ནི་ཐབས་ཐུགས་རྗེ་ཆེན་པོས་སེམས་ཅན་ལ་ཆགས་པའི་བརྡར། ནོར་བུ་
རིན་པོ་ཆེ་ཁ་དོག་དཀར་པོ་དང་དམར་པོ་ལ་སོགས་པའི་དབུ་རྒྱན་དང་
། རྣ་རྒྱན་
དང༌། འགུལ་རྒྱན་ལ་སོགས་པའི་འོད་དང་ལྡན་པའོ། །སངས་རྒྱས་སྤྲུལ་པའི་
རྒྱན་དང་ལྡན་ནི། ཡེ་ཤེས་སེམས་པའི་སྐུ་ལ་སངས་རྒྱས་ཀྱི་སྤྲུལ་པ་དཔག་ཏུ་མེད་
པས་གཏམས་པའོ། །ཡང་ན་བ་སྤུའི་བུ་ག་ནས་སྤྲུལ་པ་དཔག་ཏུ་མེད་པ་འགྱེད་
པའོ། །
ད་ནི་ལམ་འབྲས་བུ་ཡོན་ཏན་གྱི་མཚན་གྱི་སྒོ་ནས་བསྟོད་པ་ནི། འཇིག་
རྟེན་ཁམས་བརྒྱ་ཀུན་སྐྱོད་པ་ནི་ས་དང་པོ་རབ་ཏུ་དགའ་བ་ཐོབ་པས་ཞིང་ཁམས་
བརྒྱ་བལྟ་བར་ནུས། དེ་བཞིན་གཤེགས་པ་བརྒྱ་ལ་ཆོས་ཉན་ནུས། སྤྲུལ་པ་བརྒྱ་
འགྱེད་ནུས། འཇིག་རྟེན་གྱི་ཁམས་བརྒྱར་བསྐྱོད་ནུས་པ་ཡང་ རྗེ་བཙུན་ཏེ། དེ་
ལྟར་ཡང་ཟླ་བ་གྲགས་པའི་ཞལ་ནས། དེ་བཞིན་གཤེགས་པ་ཐམས་ཅད་ཀྱི། །
རིགས་ལ་དེ་ནི་སྐྱེ་འགྱུར་བ། །ཀུན་ཏུ་སྦྱོར་བ་ཐམས་ཅད་དང་
། །དེ་ཡི་སྦྱོར་
ཟད་འགྱུར་རོ། །འཇིག་རྟེན་ཁམས་ནི་བརྒྱ་རྣམས་ཀུན། །སྐྱོབ་པར་བྱེད་པ་བསྐྱེད་
ནུས་པ། །དེ་ནི་བྱང་ཆུབ་སེམས་དཔའོ། །ཞེས་སོ། །
རྫུ་འཕྲུལ་རྐང་པ་སྟོབས་ཆེན་ལྡན་ནི། ཚོགས་ལམ་རྫུ་འཕྲུལ་གྱི་རྐང་པ་
བཞི་ སྟེ། དེ་ ཡང་ རྫུ་ འཕྲུལ་ གྱི་ དབྱེ་ བ་ དང་། ངོ༌ བོ་ དང་། ངེས་ ཚིག་ དང་། གོ་
སོ་སོ་རང་གི་མཚན་ཉིད་དོ། །དབྱེ་བ་ནི། སེམས་ཀྱི་རྫུ་འཕྲུལ་གྱི་
རིམས་དང་།
228 -229



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
རྐང་པ་དང་
། སྤྱོད་པ་དང་
། འདུན་པ་དང༌། ཏིང་ངེ་འཛིན་དང་བཞིའོ། །ངོ་བོ་ནི་
ཏིང་ངེ་འཛིན་ཏོ། །ངེས་ཚིག་ནི་རྫུ་འཕྲུལ་གྱི་རྟེན་བྱེད་པའི་ངོས་ནས་སོ། །གོ་རིམ་
ཀྱང་རྟེན་བྱེད་པའི་ངོས་ནས་བཞག་པའོ། །སོ་སོའི་མཚན་ཉིད་ནི་དེ་ལྟ་བུའི་རྫུ་
འཕྲུལ་གི་རྐང་པ་བཞིས་ལུས་དང་སེམས་དབེན་པའི་ཏིང་ངེ་འཛིན་ལ་བརྟེན་ཏེ།
མི་མཐུན་པའི་ཕྱོགས་ཟིལ་གྱིས་གནོན་པ་དང༌
། ལྡན་པ་ཡང་ རྗེ་བཙུན་ནོ། །དེ་
ཉིད་ཀུན་བཏགས་དང་གཞན་དབང་དང་། ཡོངས་སུ་གྲུབ་པ་གསུམ་གྱིས་གཏན་
ལ་དབབ་པའི་སྟོང་པ་ཉིད་དོ། །དྲན་པ་ཆེན་པོ་འཆང་གི་མཚན་ཉིད་གསུམ་གྱིས་
གཏན་ལ་ཕབ་པའི་ཆོས་ཉིད་སྟོང་པ་ཉིད་དེ་སྦྱོར་ལམ་དུ་འདྲེས་པའི་དངོས་པོ་
ཉིད་ལ་མི་བརྗེད་པར་བསྒོམ་པ་ཡང་རྗེ་བཙུན་ནོ། །
དྲན་པ་བཞི་པོ་ནི་ཚོགས་ལམ་གྱི་དྲན་པ་ཉེ་བར་གཞག་པ་བཞི་སྟེ། དེ་
ཡང་དྲན་པའི་ངོ་བོ་དང་
། དབྱེ་བ་དང་
། གོ་རིམ་དང་
། ངེས་ཚིག་དང་
། སོ་སོའི་
མཚན་ཉིད་དོ། །ངོ་བོ་ནི་ཤེས་རབ་བོ། །དབྱེ་བ་ནི་ལུས་དྲན་པ་ཉེ་བར་བཞག་པ་
དང་། ཚོར་བ་དང་
། སེམས་དང་། ཆོས་སོ། །གོ་རིམ་ནི་ རགས་མི་རགས་ཀྱི་སྒོ་
ནས་སོ། །ངེས་ཚིག་ནི་མདོ་སྡེ་པ་ཡན་ཆད་ན་རེ་དྲན་པ་ལས་བྱུང་ཟེར། ཉན་ཐོས་
པ་ན་རེ་དྲན་པ་ལས་སྐྱེས་པས་ཟེར་རོ། །སོ་སོའི་མཚན་ཉིད་ནི་དྲན་པ་བཞི་ཆར་
གྱི་མཚན་ཉིད་ནི། སྦྱིན་པ་དང་ཚུལ་ཁྲིམས་ལ་སོགས་པའི་གྲོགས་བྱེད་པས་སོ། །
དེ་ལྟ་བུའི་ཚོགས་ལམ་གྱི་དྲན་པ་ཉེ་བར་གཞག་པ་བཞིས་སེམས་རྩེ་གཅིག་ཏུ་ཏིང་
ངེ་འཛིན་ལ་སོགས་པར་འཇོག་པས་ཏིང་ངེ་འཛིན་རྒྱལ་ཞེས་བྱའོ། །
ད་ནི་རིན་པོ་ཆེའི་རིགས་ཀྱི་རིན་པོ་ཆེའི་རིགས་ལ་གསུམ་ལས། མཐོང་
ལམ། སྒོམ་ལམ། མཐར་ཕྱིན་པའི་ལམ་རིག་པའི་མཚན་ཉིད་ཀྱི་སྒོ་ནས་བསྟོད་
228 -230



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དེ། བྱང་ཆུབ་ཡན་ལག་ནི་མཐོང་ལམ་གྱི་ཡན་ལག་བདུན་ཏེ། བྱང་ཆུབ་ནི་ཐོབ་
བྱའོ། །དེའི་ཡན་ལག་ནི་མཐོང་ལམ་གྱི་བྱང་ཆུབ་ཡན་ལག་བདུན་ནི། སྟོང་ཉིད་
མངོན་སུམ་དུ་མཐོང་བས་ཉོན་མོངས་པའི་སྒྲིབ་པ་སྤངས་ཏེ་སྦྱོར་ལམ་གྱི་འབྲས་
བུ་བྱུང་བས་མེ་ཏོག་ཅེས་བྱའོ། །སྤོས་ནི་སྟོང་ཉིད་མཐོང་བས་སེམས་ཚིམས་ཞིང་
རྗེས་ཐོབ་ལ་སྣང་བ་རྣམས་སྒྱུ་མ་ལྟ་བུར་རྟོགས་པའོ། །དེ་བཞིན་གཤེགས་པའི་
ཡོན་ཏན་ནི་ཡོན་ཏན་རླབས་པོ་ཆེ་གསུམ་སྟེ། ཡོངས་སུ་བྱ་བའི་ཡོན་ཏན་དང་
།
རྩིས་ལས་འདས་པའི་དང་
། མཆོག་ཏུ་གྱུར་པའི་ཡོན་ཏན་ནོ། །ཡོངས་སུ་ཁྱབ་
པའི་ཡོན་ཏན་ནི་ཟག་པ་དང་བཅས་པ་དང༌། ཟག་པ་མེད་པའི་དང་གཡོ་བ་དང་
མི་གཡོ་བ་ཐམས་ཅད་ལ་ཁྱབ་པའོ། །རྩིས་ལས་འདས་པའི་ཡོན་ཏན་ནི། སངས་
རྒྱས་ཀུན་གྱི་སྐུ་དང་
། གསུང་དང་། ཐུགས་དང་། འཕྲིན་ལས་བཞི་རེ་རེ་ལ་ཡང་
ཡོན་ཏན་དཔག་ཏུ་མེད་པས་སོ། །
མཆོག་ཏུ་གྱུར་པའི་ཡོན་ཏན་ནི། ཡོན་ཏན་ཐམས་ཅད་མཐར་ཕྱིན་ཅིང་
ཡོངས་སུ་དག་པ་ཡོངས་སུ་རྫོགས་པ་གཅིག་ཡིན་ནོ། །མཚོ་ནི་རྒྱ་ཆེ་བ་དང་རིན་
པོ་ཆེ་འབྱུང་བའི་གནས་སུ་འདུག་པ་དང་འདྲ་བས། འདིར་དེ་བཞིན་གཤེགས་
པའི་ཡོན་ཏན་ཤིན་ཏུ་རྒྱས་པར་འདུག་པ་དང༌
། ཡོན་ཏན་རིན་པོ་ཆེ་འབྱུང་བའི་
གནས་སུ་འདུག་པས་སོ། །ལམ་གྱི་ཡན་ལག་བརྒྱད་ཚུལ་རིག་ནི། སྒོམ་ལམ་གྱི་
འཕགས་པའི་ལམ་ཡན་ལག་བརྒྱད་ལས་སྟོང་པ་ཉིད་ལ་འདྲེས་པར་བྱས་པས།
ཤེས་བྱའི་སྒྲིབ་པ་སྦྱོང་བ་ཡང་རྗེ་བཙུན་ནོ། །ཡང་དག་སངས་རྒྱས་ལམ་རིག་པ་
ནི། སྒྲོ་འདོགས་སྐུར་འདེབས་གཉིས་དང་བྲལ་བའི་ལམ་དུ་མཐར་ཕྱིན་པའི་ལམ་
ཐུགས་སུ་ཆུད་དེ། སངས་རྒྱས་པ་ཡང་རྗེ་བཙུན་ནོ། །
228 +231



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
དེ་རྣམས་ལ་མན་ངག་ཏུ་བཤད་ན། བྱང་ཆུབ་ཡན་ལག་མེ་ཏོག་སྤོས་ཀྱིས།
གསང་ལྡན་མར་སྤོས་དང་མེ་ཏོག་ལ་སོགས་པའི་མཆོད་པ་བྱ་བར་བཟུང་
། དེ་
བཞིན་གཤེགས་པའི་ཡོན་ཏན་མཚོ་ནི། ཆེ་བའི་ཡོན་ཏན་དུ་འདོན་པའི་ཐབས་
སྟོན་ཏེ། དེ་ལ་རྒྱས་པར་འདོན་པ་དང་། མདོར་བསྡུས་ཏེ་འདོན་པ་གཉིས་ལས།
མདོར་བསྡུས་ནི་གོང་ལེའུ་དྲུག་པར་བསྟན། རྒྱས་པ་ལ་ནི་རྫོགས་པར་འདོན་པ་
དང་དུམ་བུར་འདོན་པ་གཉིས་སོ། །དེ་ལས་དང་པོ་རྫོགས་པར་འདོན་པ། དེ་ལ་
གཉིས་ཏེ་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་པ་
དང༌། རིགས་སོ་སོའི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་པའོ། །
དེ་ལ་རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་
པའི་ཐབས་ནི། གནས་ཁང་ཡིད་དང་མཐུན་པར་མཎྜལ་དང་མཆོད་པ་བཤམས་
ཏེ། ཁྲུས་བྱས་ནས་སྟན་བདེ་བ་ལ་འདུག་སྟེ། བསྲུང་བའི་འཁོར་ལོ་མདོར་བསྡུས་
ནས་རིགས་བསྡུས་ཀྱི་གཙོ་བོར་སུམ་བརྩེག་པའི་བར་དུ་ལེའུ་བཞི་པ་ནས་འབྱུང་
བ་བཞིན་དུ་བསྒོམས་ཏེ། དེ་ཡང་གཞིའི་ སངས་རྒྱས་ཀྱི་ཐུགས་ཀར་དང་པོའི་
སངས་རྒྱས་ཀྱི་ང་རྒྱལ་གྱིས་དེའི་ཐུགས་ཀར་ཤེས་རབ་འཁོར་ལོའི་ལྟེ་བའི་རིགས་
བསྡུས་ཀྱི་ཡེ་ཤེས་སེམས་དཔའ་ལ་བསྟོད་པའི་བསམ་པས། འདི་ལྟར་སངས་
རྒྱས་བཅོམ་ལྡན་འདས་ནས། འཇམ་དཔལ་དཔལ་དང་ལྡན་པའི་མཆོག་གི་བར་
དུ་ཚར་གསུམ་མམ། བདུན་ནམ། ཉི་ཤུ་རྩ་གཅིག་གམ། བརྒྱ་རྩ་བརྒྱད་ཀྱི་བར་དུ་
འདོན་པར་བྱའོ། །དེ་ལས་སྐྱོ་ན་རྡོ་རྗེ་ཆེན་པོ་ལ་སོགས་པས་ཚུར་བསྡུས་ཏེ། སྟོང་
པ་ཉིད་དུ་བསྒོམ། དེའི་ངང་ལས་དང་པོའི་སངས་རྒྱས་ཀྱི་ང་རྒྱལ་དུ་ལངས་ནས་
སྤྱོད་ལམ་ཡན་ལག་བརྒྱད་ཅི་རིགས་སུ་བྱའོ། །
228 -232



འཇམ་དཔལ་གྱི་མཚན་ཡང་དང
ང་དག་པར་བརྗོད་པའི་འགྲེལ་པ།
རིགས་སོ་སོ་པའི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་ན།
གནས་ཁང་ཡིད་དུ་འོང་བར་མཎྜལ་དང་མཆོད་པ་བཤམས་ཏེ། ཁྲུས་བྱས་སྟན་
བདེ་བ་ལ་འདུག་སྟེ། བསྲུང་བའི་འཁོར་ལོ་མདོར་བསྡུས་པ་ནས། རིགས་བསྡུས་
ཀྱི་སུམ་བརྩེག་པའི་བར་དུ་བསྒོམ་སྟེ། རིགས་བསྡུས་ཀྱི་ཡེ་ཤེས་སེམས་དཔའ་ལ་
བསྟོད་པའི་བསམ་པས་འདི་ལྟར་སངས་རྒྱས་བཅོམ་ལྡན་འདས་ནས། ཐེག་པ་
ཆེན་པོ་ཚུལ་གྱི་མཆོག་གི་བར་དུ་འདོན་ནོ། །དེ་ནས་དེ་སྟོང་པ་ཉིད་དུ་བསྒོམ།
དེའི་ཤུལ་དུ་སྐད་ཅིག་གིས་དེ་བཞིན་གཤེགས་པའི་རིགས་ཀྱི་སུམ་རྩེག་པ་བསྐྱེད་
དེ། དེའི་ཡེ་ཤེས་སེམས་དཔལ་ལ་བསྟོད་པའི་བསམ་པས། སངས་རྒྱས་རྣམ་པར་
སྣང་མཛད་ཆེ་ནས་རྡོ་རྗེ་ལྕགས་ཀྱུ་ཞགས་པོ་ཆེའི་བར་དུ་འདོན། དེ་ནས་དེ་སྟོང་
པ་ཉིད་བསྒོམ
། དེའི་ཤུལ་དུ་སྐད་ཅིག་གཅིག་གིས་རྡོ་རྗེ་རིགས་ཀྱི་སུམ་བརྩེག་པ་
བསྐྱེད་ དེ། །དེའི་ ཡེ་ ཤེས་ སེམས་ དཔའ་ ལ་ བསྟོད་ པའི་ བསམ་ པས། རྡོ་ རྗེ་
འཇིགས་བྱེད་འཇིགས་པར་བྱེད་ནས། སྒྲ་དང་ལྡན་པ་རྣམས་ཀྱི་མཆོག་གི་བར་དུ་
འདོན།
དེ་ནས་དེ་སྟོང་པ་ཉིད་དུ་བསྒོམས་ཏེ་དེའི་ཤུལ་དུ་པདྨའི་རིགས་ཀྱི་སུམ་
རྩེག་པ་སྐད་ཅིག་གཅིག་གིས་བསྐྱེད་དེ། །དེའི་ཡེ་ཤེས་སེམས་དཔའ་ལ་བསྟོད་
པའི་བསམ་པས། ཡང་དག་བདག་མེད་དེ་བཞིན་ཉིད་ནས། ཡེ་ཤེས་མེ་ལྕེ་འོད་
འབར་གསལ་གྱི་བར་དུ་འདོན། དེ་ནས་དེ་སྟོང་པ་ཉིད་དུ་བསྒོམ། དེའི་ཤུལ་དུ་
རིན་པོ་ཆེའི་རིགས་ཀྱི་གཙོ་བོར་སུམ་བརྩེག་པ་སྐད་ཅིག་གིས་བསྐྱེད་དེ། དེའི་ཡེ་
ཤེས་སེམས་དཔའ་ལ་བསྟོད་པའི་བསམ་པས། འདོད་པའི་དོན་གྲུབ་དམ་པ་སྟེ།
ནོར་བུ་ཆེན་པོ་རིན་ཆེན་ཏོག་གི་བར་དུ་གདོན། དེ་ནས་དེ་སྟོང་པ་ཉིད་དུ་སྒོམས་
228 --233



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
ཏེ། དེའི་ཤུལ་དུ་ལས་ཀྱི་རིགས་ཀྱི་གཙོ་བོ་སུམ་རྩེག་པ་སྐད་ཅིག་གིས་བསྐྱེད་དེ།
དེའི་ ཡེ་ཤེས་ སེམས་ དཔའ་ ལ་ བསྟོད་ པའི་ བསམ་ པས། སངས་ རྒྱས་ ཀུན་ གྱི་
རྟོགས་བྱ་བ་ནས། འཇམ་དཔལ་དཔལ་དང་ལྡན་པའི་མཆོག་གི་བར་དུ་འདོན།
དེ་ནས་ཚར་གཉིས་པ་ལ་སོགས་པ་འདོན་ན་སྐུ་བསྐྱེད་ཞུ་གོང་དང་འདྲ་བར་བྱས་
ལ་ནུས་ཚད་དུ་འདོན་ནོ། །དེ་ལས་སྐྱོ་ན་རྡོ་རྗེ་ཆེན་པོ་ལ་སོགས་པ་ཚུར་བསྡུས་ཏེ་
སྟོང་པ་ཉིད་དུ་བསྒོམ། དེའི་ངང་ལས་དང་པོའི་སངས་རྒྱས་སུ་ལངས་ལ་སྤྱོད་
ལམ་ཡན་ལག་བརྒྱད་ཅི་རིགས་སུ་བྱའོ། །
ཆེ་བའི་ཡོན་ཏན་དུམ་བུར་འདོན་ན་དཀྱིལ་འཁོར་རིགས་བདུན་ལ་དུམ་
བུར་འདོན་པའི་ཐབས་བདུན་དུ་འགྲོ་བ་ལས། འདིར་ རིན་པོ་ཆེའི་ རིགས་ལ་
མཚོན་ན། གནས་ཁང་ཡིད་དང་མཐུན་པར་མཎྜལ་དང་མཆོད་པ་བཤམས་ཁྲུས་
བྱས། སྟན་བདེ་བ་ལ་འདུག་སྟེ། བསྲུང་བའི་འཁོར་ལོ་མདོར་བསྡུས་པ་ནས།
རིན་པོ་ཆེའི་རིགས་ཀྱི་གཙོ་བོ་སུམ་རྩེག་པའི་བར་དུ་གོང་ལེའུ་བཞི་པ་ནས་འབྱུང་
བ་བཞིན་བསྒོམས་ལ། དེའི་ཡེ་ཤེས་སེམས་དཔའ་ལ་བསྟོད་པའི་བསམ་པས།
འདོད་པའི་དོན་གྲུབ་དམ་པ་སྟེ་ནས། ནོར་བུ་ཆེན་པོ་རིན་ཆེན་ཏོག་གི་བར་དུ་
ཚར་གསུམ་མམ། བདུན་ནམ། ཉེར་གཅིག་གམ། བརྒྱ་རྩ་བརྒྱད་ལ་སོགས་པའི་
བར་དུ་འདོན་ནོ། །དེ་ལས་སྐྱོ་ན་རྡོ་རྗེ་ཆེན་པོ་ལ་སོགས་པ་ཚུར་བསྡུས་ཏེ་སྟོང་པ་
ཉིད་དུ་བསྒོམ། དེའི་ངང་ལས་དང་པོའི་སངས་རྒྱས་སུ་ལངས་ལ་སྤྱོད་ལམ་ཡན་
ལག་བརྒྱད་ཅི་རིགས་སུ་བྱའོ། །
ལམ་གྱི་ཡན་ལག་བརྒྱད་ཚུལ་རིགས་ནི་སྤྱོད་ལམ་ཡན་ལག་བརྒྱད་དེ།
བརྒྱད་གང་ཞེ་ན། ཆུའི་བྱ་བ་དང་
། སཙྪའི་བྱ་བ་དང་
། ཕྱག་གི་བྱ་བ་དང་
། བསྐོར་
228 ---234



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བའི་དང་
། མཎྜལ་དང་། གཏོར་མ་དང་
། ཟས་ཀྱི་བྱ་བ་དང་
། མདོ་འདོན་པའི་བྱ་
བ་རྣམས་སོ། །དེ་ཡང་ཆོས་སྤྱོད་ཐོར་བུར་བྱ་བ་དང་
། སྒྲིགས་ཏེ་བརྒྱད་ཀ་བྱ་བའོ། །
སྒྲིགས་ཏེ་བྱེད་ན་ཐོར་རངས་བསྐྱེད་རྫོགས་བསྒོམས་ནས། ཉི་མ་ཤར་ཀར་དང་
པོའི་སངས་རྒྱས་ཀྱི་ང་རྒྱལ་བྱས་ཏེ། ཁྲུས་ཀྱི་ཆུ་ལ་མཚན་གྱི་ཡང་སྙིང་གི་སྔགས་
ལན་གསུམ་མམ་བདུན་བཟླས་པས་སྔགས་དེས་ཆུ་དེ་སྐྱེ་མེད་ཀྱི་ཆུར་བྱིན་གྱིས་
བརླབས་ཏེ། དེའང་དཀར་མེར་མེར་བར་བརླབ་བོ། །དེ་ཡང་ཆུ་དེས་རྣམ་པར་
རྟོག་པའི་དྲི་མ་འཁྲུད་ནུས་པར་བསམས་ལ་ངག་ཏུ་ཡང་སྙིང་ཟློས་ཤིང་ཁྲུས་བྱའོ། །
དེ་ནས་ཆུའི་ལྷག་མ་ནོར་གྱི་ལྷ་ལ་ཕུལ་སྟེ། དེ་ཡང་རང་གི་ལག་པ་གཡོན་པའི་
སོར་མོ་རྣམས་ནང་དུ་བཀུག་སྟེ་མཐེབ་ཆེན་འཛུབ་མོ་ལ་སྦྱར་ལ། དེ་ཡི་ནང་ན་ཆུ་
ཡོད་པས་གཡོན་སྐོར་དུ་སྐོར་བ་གཅིག་བྱས་ལ། བསམ་པ་ནི་ཛམྦྷ་ལའི་གདན་
པདྨ་འདབ་མ་བརྒྱད་པ་ཞིག་བསམ། དེའི་སྟེང་དུ་ཟླ་བའི་དལ། དེའི་སྟེང་དུ་ཡི་གེ་
ཛི་དེ་ལས་འཕགས་པ་ཛམྦྷ་ལ་སྐུ་མདོག་སེར་པོ་གསུས་པ་ཆེ་བ། བོང་གེ་ཐུང་བ།
ཕྱག་གཡས་མཆོད་སྦྱིན་གྱི་སྟེང་ན་རིན་པོ་ཆེ་འབར་བ་སྣམས་པ། གཡོན་རིན་པོ་
ཆེའི་ནེའུ་ལེའི་རྐྱལ་པ་རིན་པོ་ཆེས་བཀང་ནས་བསྣམས་པ། དེའི་ཁ་ན་ཚུར་རིན་
པོ་ཆེ་ཐར་ཐར་སྐྱུག་པ། དབུ་ལ་རིན་ཆེན་འབྱུང་ལྡན་གྱིས་བརྒྱན་པའོ། །དེའི་
དཔྲལ་བ་ཟླ་བའི་སྟེང་ན་ཡི་གེ་ཛཾ་གྱིས་མཚན་པ་བསམ།
དེ་ནས་རང་ནོར་གནས་ཀྱི་ཕྱག་རྒྱ་ཐལ་མོ་སྦྱར་གུང་མོ་གཉིས་ཀྱི་རྩེ་མོ་
ཅུང་ཟད་བཀུག་ལ། ཛམྦྷ་ལའི་སྔགས་བཟླ་ཞིང་དཔྲལ་བ། ལྐོག་མ། སྙིང་ག །
དཔུང་མགོ་གཉིས་སུ་ཕྱག་རྒྱ་གཏུགས་པས་ནོར་ལྷའི་སྐུ་ཆེ་བའི་ཡོན་ཏན་དང་
ལྡན་པས་བྱིན་གྱིས་བརླབས། ལྐོག་མར་གཏུགས་པས་ནོར་ལྷའི་གསུང་གི་ངོ་བོར་
228-235



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༽
བསམ། སྙིང་གར་གཏུགས་པས་ནོར་ལྷའི་ཐུགས་ཀྱི་ངོ་བོར་བསམ། དཔུང་མགོ་
གཡས་ གཡོན་དུ་གཏུགས་པས་ནོར་ལྷའི་ཡན་ལག་དང་ཉིང་ལག་གི་ངོ་བོར་
བསམ། དེ་ཡང་རྣམ་པ་དང་པོའི་སངས་རྒྱས་ལ་མོས་པ་ནི་ནོར་ལྷར་བསམས་ལ།
དེ་ལ་རང་གི་ལག་པ་གཡོན་པའི་མཐིལ་དུ་ཟླ་བའི་སྟེང་དུ་ཨ་བསམས་ལ། ངག་
ཏུ་སྔགས་ཨོཾ་ཛམྦྷ་ལ་ཛ་ལེནྡྲ་ཡེ་སྭཱ་ཧཱ། ཞེས་བཟླས་ཤིང་ཨ་དང་སོར་མོ་ལྔ་ལས་ཆུ་
དེ་བདུད་རྩིར་བྱས་ཏེ་བླུགས་པས། བདུད་རྩི་ནོར་ལྷའི་སྤྱི་བོ་ན་ཛམྦྷ་ཡོད་པ་ལ་
ཕོག་པས་བདུད་རྩིའི་རང་བཞིན་དེས་ནོར་ལྷའི་ལུས་སྐུ་མེར་མེར་ཁེངས་པར་
བསམ་ཞིང་
། ཆུ་གཏོར་བརྒྱ་རྩ་བརྒྱད་དམ། ཉེར་གཅིག་གམ་བདུན་དབུལ་ལོ་དེ་
ནི་ཆུའི་བྱ་བའོ། །
སྤྱོད་ལམ་རྣལ་འབྱོར་རིམ་པ་ལ་ཅེས་པ་ནི། སྤྱོད་ལམ་བྱེད་པའི་དུས་སུ་
རྣལ་འབྱོར་མེད་པས་མི་བྱ་སྟེ། རྣལ་འབྱོར་དང་བཅས་པས་འོག་ནས་འབྱུང་བ་
བཞིན་དུ་བྱའོ་ཞེས་སོ། །དེ་ལ་གཉིས་ལས་མཆོད་རྟེན་ལ་བྱ་བ་བསྟན་པའི་ཕྱིར།
མཆོད་རྟེན་ ཕྱག་རྒྱ་བསྐོར་བ་དང་ཞེས་ པ་ན་མར་ གསུངས་ཏེ། རང་དང་པོའི་
སངས་རྒྱས་ཀྱི་ང་རྒྱལ་དང་ལྡན་པས་སཙྩ གདབ་སྟེ། གཡོག་པོ་ཡོད་ན་གཡོག་
པོས་ བྱས་ཏེ། དེ་མེད་ན་རང་གིས་བྱའོ། །དེ་གདབ་ཐབས་ནི་སྐོས་ ཕོར་དང་།
ཕག་ཟེ་དང་། མར་ཁུ་རྣམས་བསག་གོ །དེ་ནས་དྲི་ཞིམ་པོའི་ཆུ་ནི་ནང་དུ་ཟླ་བའི་
དལ་བསམ། དེའི་སྟེང་དུ་ཨ་དེ་ལས་འོད་ཟེར་འཕྲོས་ཚུར་འདུས་པས་ཟླ་བ་དང་
ཨ་ཞུ་བ་ལས་གཉིས་མེད་ཀྱི་འཇིམ་པའམ། བདུད་རྩིའི་ཆུ་ཡིས་སྐུ་ཕུང་གིས་སོང་
བར་བསམས་ཏེ། དེ་བཀྲུས་ལ་འཇིམ་པ་བྱའོ། །དེ་ལ་རིན་པོ་ཆེ་སྣ་ལྔ་བདར་ཏེ་
འཇིམ་པ་དེ་ཡང་ཐ་མལ་གྱི་ནང་སྙིང་དེ་མིན་ཏེ། རིན་པོ་ཆེ་སྣ་ལྔ་ལས་གྲུབ་པའི་
228 -236



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འཇིམ་པ་འོད་དུ་ལྷག་གེ་བ་བསམ་མོ། །དེ་ནས་རིན་པོ་ཆེ་སྣ་ལྔའི་འཇིམ་པ་དེ་
ཉིད་ཉི་ཟླ་ཁ་སྦྱོར་དུ་བསམ་མོ། །དེ་ནས་འཇིམ་པའི་གོང་བུ་ལ་ལག་པ་རེག་ལ་
བདག་ཉིད་སྐྱིལ་ཀྲུང་དུ་འདུག་པའི་པང་པར་ལག་པ་གཡོན་པ་གཞག །དེའི་སྟེང་
དུ་འཇིམ་པ་བཞག་ལ་ལུས་ཀྱིས་ལག་པ་གཡས་པའི་རྩེ་གསུམ་པའི་ཕྱག་རྒྱ་རེག་
པ། ངག་ གིས་ ཡང་ སྙིང་ ཉི་ ཤུ་ རྩ་ གཅིག་ གམ། བདུན་ གྱི་ བར་ དུ་ བཟླས་ ཏེ།
སེམས་ཀྱིས་ཉི་ཟླ་ཁ་སྦྱར་གྱི་རང་བཞིན་དེ་ལས་འོད་ཟེར་སྤྲོས་ནས། འོད་ཟེར་
དེས་འཕགས་པ་མཆོད་པ་དང་
། སེམས་ཅན་གྱི་དོན་བྱས་ནས། །ཚུར་ཉི་ཟླ་ལ་
འདུས་པས་ཉི་ཟླ་ཞུ་ནས་འོད་ཁ་དོག་ལྔའི་རང་བཞིན་དུ་གྱུར་པ་དེ་ཡེ་ཤེས་ལྔའི་
རང་བཞིན་དུ་བྱས་པའོ། །
དེ་ཡང་འབི་འབི་ཡེ་ཤེས་ཀྱི་རང་བཞིན་ཡིན་ལ། ཡེ་ཤེས་ལ་ཆོས་ཉིད་
བྱང་སེམས་ཀྱིས་ཐེབས་པའོ། །དེ་ཡང་སྐོས་ཕོར་ཆོས་ཀྱི་དབྱིངས་ཀྱི་རང་བཞིན་
ཟབ་པ་སྟེ་ཤེས་རབ་བོ། །འབི་འབི་རིག་པའི་ཡེ་ཤེས་རྒྱ་ཆེ་བ། སྐོས་ཕོར་དུ་འབི་
འབི་བཅུག་པས་གཉིས་སུ་མེད་པའོ། བཏབ་པའི་དུས་སུ་སྐོས་ཕོར་གྱི་རི་མོ་འབྲི་
འབི་ལ་བྱུང་བ་ནི་རིག་པ་ཡེ་ཤེས་ཀྱིས། ཆོས་ཉིད་ཇི་ལྟ་བ་བཞིན་དུ་ཐུགས་སུ་
ཆུད་པའོ། །དེ་ཕྱུང་བས་ཆོས་ཉིད་ཀྱི་སྐུའི་རང་བཞིན་ནོ། །དེ་ལས་སྤྲུལ་པའི་སྐུ་
དཔག་ཏུ་མེད་པ་དང་ལོངས་སྐུ་གཉིས་འཕྲོས་སོ། །ལན་གཉིས་བྱས་ཚུར་འདུས་
པས་སཙྪ་དེ་སྐུ་གསུམ་གྱི་ངོ་བོར་བསམ་མོ། །རབ་གནས་མདོར་བསྡུས་པ་ནི་རང་
གི་ལག་ཏུ་མེ་ཏོག་ཐོགས་ལ་ཡང་སྙིང་ལན་གཅིག་བརྗོད་པས་རིགས་བསྡུས་ཀྱི་
ལྷ་ཚོགས་སཙྩ་ལ་ རབ་གནས་བྱེད་པའམ། བྱིན་གྱིས་རློབ་པའི་ཕྱིར་བྱོན་པར་
བསམ་མོ། །དེ་ལ་རང་གི་མེ་ཏོག་ལ་ཡང་སྙིང་ལན་གཅིག་བརྗོད་ལ་མེ་ཏོག་དེ་
228 -237



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
མཆོད་རྟེན་ལ་གཏོར་ལ། ཕྱག་གསུམ་བྱས་ལ་སེ་གོལ་ཏོགས་པས་མཆོད་པར་
ཡང་འགྲོ། རབ་གནས་སུ་ཡང་འགྲོ་གསུངས་སོ། །སཙྪ་དེ་མཆོད་གནས་སུ་བྱ་
གསུང་། སཙྪའི་བྱ་བའོ། །
དེ་ལ་ཕྱག་འཚལ་ཏེ་མཆོད་རྟེན་དང་འབྲེལ་ན་བུམ་པའི་ནང་དུ་འཇམ་
དཔལ་རིགས་བདུན་པོ་ཡི་དམ་གང་བྱེད་བསམ། མ་འབྲེལ་ན་མདུན་དུ་ཡི་དམ་
གང་ཡིན་པ་བསམས་ལ། རང་དང་པོའི་སངས་རྒྱས་ཀྱི་ང་རྒྱལ་གྱིས་ཕྱག་བྱས་ཏེ།
ངག་ཏུ་གང་འདིར་སྐུ་གསུང་ཐུགས་ལྡན་པའི་ཞེས་པའི་ཚིག་དེས་སྤྱིར་ཕྱག་གཅིག་
བཙལ། གཙོ་བོ་སུམ་བརྩེག་པ་ལ་གཅིག་བཙལ་ལོ། །ཡེ་ཤེས་སེམས་དཔའ་ལ་
གཅིག་དང་གསུམ་བཙལ་ལོ། །རྒྱས་པར་བྱེད་ན་ཚ་ཚ་དང་འབྲེལ་པ་དང་། མ་
འབྲེལ་པ་གཉིས་སོ། །
དེ་ཡང་གང་ཡིན་ཡང་རིགས་བདུན་གྱི་ལྷའི་དལ་གང་ཡིན་བསམ་ལ་སྤྱིར་
དམིགས་ལ་ཕྱག་གཅིག་བཙལ་ལོ། །གཙོ་བོ་སུམ་བརྩེག་པ་ལ་གཅིག །ཡེ་ཤེས་
སེམས་ དཔའ་ ལ་ གཅིག་བཙལ་ལོ། །དེ་བས་ཀྱང་ རྒྱས་ པར་ ཕྱག་ བྱེད་ན་ སྤྱི་
དམིགས་ལ་བདུན། གཙོ་བོ་སུམ་བརྩེག་པ་ལ་བདུན། ཡེ་ཤེས་སེམས་དཔའ་ལ་
བདུན་ཏེ་ཉི་ཤུ་གཅིག་བཙལ་ལོ། །ཕྱག་ཐོར་བུའམ་རྒྱས་པར་བྱེད་ན་གསང་ལྡན་
གྱི་བསྟོད་པས་བཙལ། དེ་ལྟར་རྒྱས་བསྡུས་གསུམ་གྱིས་ཕྱག་གི་བྱ་བའོ། །བསྐོར་
བ་བྱ་བ་ནི་ཧཱུྃ་ལས་རྡོ་རྗེ་ཆེན་པོ་ཡང་དག་པ་ཞིག་བསམ་ལ། དེའི་ནང་དུ་མཆོད་
རྟེན་ཆེན་པོ་ཞིག་བསམ། དེའི་ནང་དུ་ཡི་དམ་གྱི་ལྷ་རིགས་ལྔ་གང་ཡིན་བསམ།
རང་དང་པོའི་སངས་རྒྱས་ཀྱི་ང་རྒྱལ་དང་ལྡན་པས་ཡང་སྙིང་ཟློས་ཤིང་
།
ཡང་ན་རྒྱས་པ་ལ་དགའ་ན་རྒྱུད་རྫོགས་པར་འདོན་ཞིང་
། བསྐོར་བ་བྱ་སྟེ་
228-238



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དེ་ཡང་རྡོ་རྗེ་ཆེན་པོའི་ནང་མཆོད་རྟེན་གྱི་བུམ་པའི་ཐད་ཀའི་ནམ་མཁའ་ན་ཕར་
བསྐོར་བ་སྒར་ར་ར་བྱེད་པར་བསམས་ལ། དེའི་རྐང་པ་གང་བོར་བོར་དུ་པདྨ་
ཝལ་ཝལ་བསམ། སོར་མོའི་སྣ་ལ་ཨ་བསམས་ཨ་དང་པདྨ་ལས་འོད་ཟེར་འཕྲོས་
པས་འོད་ཀྱི་སྣ་ལ་མཆོད་པའི་ཚོགས་མང་པོ་རིགས་བདུན་ཡི་དམ་གང་བསམས་
པ་དེ་ལ་ཡང་ཕུལ་བར་བསམ། དེ་ལས་འོད་ཟེར་ཕར་འཕྲོས་པས་ཁམས་གསུམ་
གྱི་སེམས་ཅན་ཐམས་ཅད་ལ་ཕོག་པས་དེ་རྣམས་ཀྱི་སྡིག་སྒྲིབ་དག་པར་བསམ།
དེའི་དུས་སུ་སངས་རྒྱས་མཆོད་པའི་ལས་ཀྱང་བྱས་ཀྱི་གོང་གི་རྒྱུད་རྒྱས་བསྡུས་
གང་དུ་འདོན་པའི་བསྐོར་བ་བྱའོ། །
དེ་ཡང་མཆོད་རྟེན་ཕྱག་བྱས་སྐོར་བ་དང༌
། །ཞེས་པས་བཟུང་ངོ༌། །དེ་ཡང་
བསྐོར་བ་ཐོར་བུ་བྱེད་ན་རྡོ་ རྗེ་ ཆེན་པོ་བསམས་ཏེ། མཆོད་རྟེན་ནི་མི་དགོས་
གསུང་། །དེའི་ནང་དུ་རིགས་བདུན་གྱི་སངས་རྒྱས་བསམ། རང་རྡོ་རྗེ་ལྟེ་བའི་ཕྱི་
རོལ་ན་ཕར་ལ། གོང་དེ་གཉིས་གང་རུང་འདོན་ཅིང་སྐོར་བ་བྱེད་པར་བསམ།
པདྨའི་འོད་འཕྲོ་བ་དང་སེམས་ཅན་གྱི་དོན་དང་སངས་རྒྱས་མཆོད་པ་ཡང་གོང་
དང་འདྲའོ། སྐོར་བའི་བྱ་བའོ། །མཎྜལ་ནི་ཁྲུ་གང་དང་ཁྲུ་དོའི་ཚད་ཙམ་པ་ཡིན་ཏེ།
མཎྜལ་ཆེན་པོ་བསོད་ནམས་ཆེ་གསུང་
། ཆུང་ན་བསོད་ནམས་ཆུང་གསུང་
། དེ་
ལྟར་བུའི་མཎྜལ་ལ་རང་དང་པོའི་སངས་རྒྱས་ཀྱི་ང་རྒྱལ་དང་ལྡན་པས་བའི་རྣམ་
པ་ལྔའི་བྱི་དོར་བྱས་ཏེ། དེ་ཡང་བའི་རྣམ་པ་ལྔ་ནི། འོ་མ་དང་། མར། ཞོ། གཅིན།
ལྕི་བའོ་དེ འི་ཆག་ཆག་ལེགས་པར་བཏབ་ལ་རིན་པོ་ཆེའི་ཁང་པའམ། གཞལ་
ཡས་ ཁང་ དུ་ བསམ། ཨོཾ། ཧཱུྃ། ཧཱུྃ། ཧཱི ཨཱུ ལྔའི་ མེ་ ཏོག་ ཚོམ་བུ་ ལྔ་ བཀྲམ། དེ་
རྣམས་ལས་གདན་དྲུག་བརྩེག་པ་ལ་བསམ་སྟེ། དེ་བཞིན་གཤེགས་པའི་རིགས་
228 --239



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ན༽
ལྔ་ལ་འབུལ་བ་ནི་མཆོད་པའི་མཎྜལ་ལོ། །གདན་ལྔའི་སྟེང་དུ་དེ་བཞིན་གཤེགས་
པའི་རིགས་ལྔ་བསམ་སྟེ་དེ་ལ་མཆོད་པ་ནི་སྒྲུབ་པའི་མཎྜལ་ལོ། །གོང་གི་མཎྜལ་
འབུལ་བ་དང་སྒྲུབ་པའི་མཎྜལ་གཉིས་ཀ་ལ་ཡང་སྙིང་བརྗོད་ཅིང་བྱའོ། །མཎྜལ་
གྱི་བྱ་བའོ། །
ད་ནི་ཟས་ཟ་བའི་དུས་སུ་ཕུད་ཅི་རིགས་པར་བཅད་དེ་ཆུ་གཙང་དང་སྦྱར་
ནས། བདག་དང་པོའི་སངས་རྒྱས་ཀྱི་སྤྱི་བོར་ཨོཾ། མགྲིན་པར་ཨཱཿ སྙིང་གར་ཧཱུྃ་
བསམས་སྟེ། དེ་ལས་འོད་བྱུང་བས་གཏོར་མ་ལ་ཕོག་པས། གཏོར་མའི་གཟུགས་
དང་ཁ་དོག་དང་དྲི་ངན་པ་ཐམས་ཅད་བཅོམ་སྟེ། གཟུགས་དང་དྲི་དང་ཁ་དོག་
ཕུན་སུམ་ཚོགས་པར་བསམ་སྟེ། ཨོཾ་ཨཱཧཱུྃ་གསུམ་ཡང་དེ་ཉིད་ལ་ཐིམ་པར་བསམ་
མོ། །དེ་ནས་མདུན་དུ་དང་པོའི་སངས་རྒྱས་བསྒོམས་ཏེ། བདག་ཉིད་ཀྱི་ཡི་གེ་
འབྲུ་གསུམ་ལས་འོད་ཟེར་འཕྲོས་ཏེ། སངས་རྒྱས་དང་བྱང་ཆུབ་སེམས་དཔའ་
དང་། ཉན་ཐོས་དང་རང་སངས་རྒྱས་དང་
། འགྲོ་བ་རིགས་དྲུག་གི་སེམས་ཅན་
ཐམས་ ཅད་ བཀུག་ སྟེ། མདུན་ གྱི་ དང་ པོའི་ སངས་ རྒྱས་ ལ་ བསྟིམས་ ཏེ། དེའི་
ལྗགས་ལས་འོད་ཟེར་བྱུང་བས་གཏོར་མ་ལ་རེག་སྟེ་གསོལ་བས་དང་པོ་སངས་
རྒྱས་དང་། དེའི་ལུས་ལ་བསྟིམས་པའི་མགྲོན་རྣམས་མཉེས་པར་བསྒོམས་ཏེ། ཨ་
ཀ་རོའི་སྔགས་ལན་གསུམ་བརྗོད། དེ་ནས་སེ་གོལ་གསུམ་གཏོགས་ཏེ་དང་པོའི་
སངས་རྒྱས་ལ་བསྟིམས་པའི་མགྲོན་རྣམས་གཤེགས་སུ་གསོལ་ལོ། །དང་
པོའི་
སངས་རྒྱས་བདག་རང་གི་ཐུགས་ཀར་བསྡུ་བ་ནི་གཏོར་མའི་བྱ་བའོ། །
དེ་ནས་རང་གི་སྙིང་གར་རཾ་ལས་མེ་གྲུ་གསུམ་པ་ཞིག་བསམ། ལྟེ་བར་ཨ་
དཀར་པོ་ཞིག་བསམ། དེ་ནས་བཟའ་བཏུང་བདུད་རྩིར་བསམ་ལ་ཟས་དེ་ཟོས་
228 --240



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པས་སྙིང་གའི་མེ་ལ་བསྲེགས་ཏེ། དྭངས་མ་དེ་ལྟེ་བའི་ཨ་ལ་ཐིམ་པས་ཨ་དེ་
མདངས་དང་གཟི་བྱིན་དང་ལྡན་པར་བསྒོམ། ཟས་ཟོས་ཟིན་ནས་འདོམ་མར་ཡཾ་
ལས་རླུང་གི་དཀྱིལ་འཁོར་གཅིག་བསམ། དེ་ལས་རླུང་བྱུང་བས་མེས་བསྲེག་སྟེ་
བསྲེག་མ་དེ་རྣམས་ཡར་ཐོད་པའི་དུང་ཁང་དུ་བདས་ཏེ། དེ་མར་ལ་ལོག་པས་དྲི་
ཆེན་གྱི་ལམ་ན་མར་ཤྭ་ཡིས་སོང་བར་བསམ། དེས་ཚོགས་བསགས་པ་དང་སྐྲ་
དཀར་དང་གཉེར་མ་མེད་པའི་བཅུད་ལེན་དུ་འགྱུར་བ་དང་དུག་གིས་མི་ཚུགས་པ་
ནི་དགོས་པའོ། །དེ་ནི་ཟས་ཀྱི་བྱ་བའོ། །དེ་ནས་ཤེས་རབ་སྙིང་པོ་ལ་སོགས་པའི་
མདོ་འདོན་པ་ནི་མདོའི་བྱ་བའོ། །
ཡང་དག་སངས་རྒྱས་ལམ་རིག་པ་ནི། སངས་རྒྱས་ཀྱིས་བསྟན་པའི་ལམ་
ནི། སྨིན་ལམ་དང༌
། གྲོལ་ལམ་མོ། །དེ་ཡང་ ལམ་དང་ལམ་གྱི་ཡན་ལག་གོ །
ལམ་ནི་བསྐྱེད་རྫོགས་གཉིས་སོ། །ལམ་གྱི་ཡན་ལག་བརྒྱད་ནི་སྤྱོད་ལམ་ཡན་
ལག་བརྒྱད་དོ། །སེམས་ཅན་ཀུན་ལ་ཤེས་ཆེར་ཆགས་ནི། ཀུན་རྫོབ་ཏུ་བསྡུ་བའི་
དངོས་པོ་བཞིས་སེམས་ཅན་ གྱི་དོན་ལ་ཆགས་པས་ཏེ། དེ་ཡང་ སྦྱིན་ པས་ནི་
འཁོར་དུ་བཅད། སྙན་པར་སྨྲ་བས་ནི་སེམས་ཆགས་པར་བྱས། དེ་ནས་ནི་ཆོས་
ལ་ སྤྱོད། དོན་བཞིན་སྤྱོད་པས་ནི་ཆོས་བཞིན་སྤྱོད་པས་ཤེས་པས་སོ། །དེ་དང་
སྤྱོད་ལམ་བསྟུན་པས་ནི་དོན་མཐུན་པའོ། །དེ་བཞིས་འདུལ་བ་ལ་དོན་བྱེད་པ་
ཡང་མཉྫའོ། །དོན་དམ་པར་ན་བཅོམ་ལྡན་འདས་དེ་ཉིད་དཔེ་ནམ་མཁའ་ལྟ་བུར་
ཆགས་པ་མེད་པ་སྟེ། སྟོང་པ་ཉིད་ཀྱི་ངོ་བོ་ཉིད་ཀྱི་ཕྱིར་རོ། །དོན་དམ་དུ་ཆགས་པ་
མེད་ཀྱང་། ཀུན་རྫོབ་ཏུ་སེམས་ཅན་གྱི་དོན་བྱེད་པ་དེ་སེམས་ཅན་ཀྱི་རྒྱུད་ལ་
སངས་རྒྱས་ཀྱི་རྒྱུ་མེད་དམ་ཞེ་ན། སེམས་ཅན་ཀུན་ཀྱི་ཡིད་ལ་འཇུག་སྟེ། གདུལ་
228 +-241



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
བྱ་སེམས་ཅན་གྱི་རྒྱུད་ལ་སངས་རྒྱས་ཐོབ་པའི་རྒྱུ་གནས་པ་སྟེ། དེ་ལྟར་ཡང་
དཔལ་ མཆོག་ཤེས་ རབ་ ཀྱི་དུམ་བུ་ ལས། སེམས་ ཅན་ཐམས་ཅད་བདེ་བར་
གཤེགས་པའི་སྙིང་པོ་ཅན་ཞེས་གསུངས་པའོ། །
ད་ནི་སེམས་ཅན་ཀུན་གྱི་སྤྱོད་པ་མཁྱེན་པའི་མཚན་གྱི་སྒོ་ནས་བསྟོད་དེ།
སེམས་ཅན་ཀུན་གྱི་ཡིད་ལྟར་འགྱོགས་ནི་སྤྲུལ་པའི་སྐུས་གང་འདུལ་དུ་སྤྲུལ་པ་དེ་
ཡང་སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་དོན་དང་རྗེས་སུ་མཐུན་པར་
འཇུག་པའི་ཕྱིར་རོ། །དེ་ལ་ཉན་ཐོས་ཀྱིས་འདུལ་བ་ལ་ཉན་ཐོས་སུའོ། །རང་
སངས་རྒྱས་ཀྱིས་འདུལ་བ་ལ་རང་སངས་རྒྱས་སུའོ། །བྱང་ཆུབ་སེམས་དཔའ་དང་
སངས་རྒྱས་ལ་སོགས་པས་གང་འདུལ་དུ་སྤྲུལ་ཞིང་ཆགས་ཐོགས་མེད་པར་གྲོལ་
བ་ཡང་རྗེ་བཙུན་ནོ། །འོ་ན་སྤྲུལ་སྐུ་དེ་བབ་ཅོལ་དུ་འགྱེད་དམ་ཞེ་ན། སེམས་ཅན་
ཀུན་གྱི་དབང་དོན་ཤེས་ནི། གདུལ་བྱའི་དབང་པོ་རབ་འབྲིང་ཐ་མ་རྣམས་ཀྱི་དོན་
མཁྱེན་པས་སོ། །སེམས་ཅན་ཀུན་གྱི་ཡིད་འཕྲོག་པ་ནི་སེམས་ཅན་སྐལ་པ་ཇི་ལྟ་
བཞིན་དུ་ཆོས་བསྟན་པའི་སྒོ་ནས་གདུལ་བྱ་ཡིད་འཕྲོག་པར་བྱེད་ཅིང་གདུལ་
བྱ་འདུལ་བ་ཡང་རྗེ་བཙུན་ནོ། །
ཕུང་པོ་ལྔ་ནི། གཟུགས་ཀྱི་ཕུང་པོ་དང་
། ཚོར་བའི་དང་། འདུ་ཤེས་དང་།
འདུ་བྱེད་དང༌། རྣམ་པར་ཤེས་པའོ། །གཟུགས་ཀྱི་ཕུང་པོ་ལ་མཚན་ཉིད་པ་དང་
།
བཏགས་པ་བ་གཉིས་སོ། །མཚན་ཉིད་པ་ནི་དབང་པོ་དང་
། ཡུལ་གྱི་མཚན་ཉིད་
པ་ནི། མིག་དང་
། རྣ་བ་དང་། སྣ་དང་། ལྕེ་དང་
། ལུས་སོ། །ཡུལ་གྱི་མཚན་ཉིད་
ནི་གཟུགས་དང་སྒྲ་དང་དྲི་དང་། རོ་དང་
། རེག་བྱའོ། །དེ་ལ་གཟུགས་ནི་ཁ་དོག་
དང་དབྱིབས་དང་
། རྣམ་པར་རིག་བྱེད་མ་ཡིན་པའོ། །སྒྲ་ནི་ཟིན་པའི་འབྱུང་བ་
228 -242



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཆེན་པོ་ལས་བྱུང་བ་དང་
། མ་ཟིན་པའི་འབྱུང་བ་ཆེན་པོ་ལས་བྱུང་བ་དང་། གཉིས་
ཀའི་འབྱུང་བ་ཆེན་པོ་ལས་བྱུང་བའོ། །དྲི་ཞིམ་པ་དང་། ང་བ་དང་། མཉམ་པའོ། །
རོ་ནི་མངར་བ་ལ་སོགས་པ་དྲུག་གོ །རེག་བྱ་ནི་རྒྱུས་བསྡུས་པའི་རེག་བྱ་དང་
།
འབྲས་བུས་བསྡུས་པའི་རེག་བྱའོ། །དེ་ལ་རྒྱུས་བསྡུས་པ་ནི་འབྱུང་བ་ཆེན་པོ་
བཞིའོ། །འབྲས་བུས་བསྡུས་པ་ནི་འཇམ་པ་དང་རྩུབ་པ་དང་ལ་སོགས་པ་བདུན་
ནོ། །གཟུགས་བཏགས་པ་བ་ནི་རྣམ་པར་རིག་བྱེད་མ་ཡིན་པ་རྣམས་ཀྱི་མཚན་
ཉིད་དོ། །
ཚོར་བའི་ཕུང་པོ་ནི་བདེ་བ་དང་
། མི་བདེ་བ་དང་
། གཉིས་ཀ་མ་ཡིན་པའོ། །
དེ་ཡང་བདེ་བ་ནི་ལུས་དང་སེམས་ཚིམ་པའོ། མི་བདེ་བ་ནི་ལུས་དང་སེམས་མ་
ཚིམ་པའོ། །གཉིས་ཀ་མ་ཡིན་པ་ནི་བཏང་སྙོམས་ཏེ། ཚིམ་ པ་དང་མ་ཚིམ་པ་
གཉིས་ཀ་མེད་པའོ། །འདུ་ཤེས་ཀྱི་ཕུང་པོ་ནི་ཡུལ་ལ་མཚན་མར་འཛིན་པའོ། །དེ་
ཡང་ཡུལ་ནི་དམིགས་པ་ལ་བྱའོ། །མཚན་མ་ནི་དེའི་བྱེ་བྲག་སྔོན་པོ་ལ་སོགས་
པའོ། །འཛིན་པ་ནི་སྔོན་པོའོ། །འདི་ནི་དཀར་པོ་ཞེས་པ་ལ་སོགས་པ་ཡོངས་སུ་
གཅོད་པའོ། །འདུ་བྱེད་ཀྱི་ཕུང་པོ་ནི་སེམས་དང་མཚུངས་པར་ ལྡན་ པ་ དང༌།
མཚུངས་པར་ལྡན་པ་མ་ཡིན་པའི་ངོ་བོ་ཉིད་དོ། །དེ་ཡང་སེམས་དང་མཚུངས་པར་
ལྡན་པ་ནི་སེམས་དང་དམིགས་པ་ལ་སོགས་པ་གཅིག་སྟེ། ཚོར་བ་དང་འདུ་ཤེས་
ལས་གཞན་པའི་སེམས་ལས་བྱུང་བ་རྣམས། མཚུངས་པར་ལྡན་པ་མ་ཡིན་པ་ནི་
ཐོབ་པ་ལ་སོགས་པ་བཅུ་བཞིའོ། །རྣམ་པར་ཤེས་པའི་ཕུང་པོ་ནི་འཇུག་པ་ལ་
སོགས་པའི་རྣམ་པར་ཤེས་པ་ཚོགས་དྲུག་དང་
། ཉོན་མོངས་པ་ཅན་གྱི་ཡིད་དང་
།
ཀུན་གཞིའི་རྣམ་པར་ཤེས་པ་དང་བརྒྱད་དོ། །དེ་ལྟར་ཕུང་པོ་ལྔའི་དོན་དེ་ཉིད་སྐྱེ་
228 -243



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡༽
མེད་དུ་ཤེས་པ་ཡང་རྗེ་བཙུན་ནོ། །
དེ་ལྟར་ཕུང་པོ་ལྔའི་དོན་སྟོང་ཉིད་དུ་ཤེས་ན་ནི་གྲོལ། སྟོང་ཉིད་དུ་མ་ཤེས་
ན་ནི་མི་གྲོལ་ཏེ། དེ་ལྟར་ཡང་མཛོད་ནས། ཆོས་རྣམས་རབ་ཏུ་རྣམ་འབྱེད་མེད་
པར་ཉོན་མོངས་རྣམས། །གང་ཕྱིར་ཉེ་བར་ཞི་བར་བྱ་བའི་ཐབས་མེད་ལ། །ཉོན་
མོངས་པས་ཀྱང་འཇིག་རྟེན་སྲིད་མཚོར་འདིར་འཁྱམས་སྟེ། །དེ་བས་དེ་ཕྱིར་
འདིར་ནི་སྟོན་པས་གསུངས་སོ་ལོ། །རྣམ་དག་ཕུང་པོ་ལྔ་འཆང་བ་ནི་ཕུང་པོ་ལྔ་
ལམ་དུ་བསླབ་པ་རིན་པོ་ཆེ་རྣམ་པ་གསུམ་གྱིས་བསྒོམས་པས་འབྲས་བུ་ཚུལ་
ཁྲིམས་ཀྱི་ཕུང་པོ་དང༌
། ཏིང་ངེ་ འཛིན་ གྱི་དང༌
། ཤེས་ རབ་ ཀྱི་དང་
། རྣམ་ པར་
གྲོལ་བའི་དང་
། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་སྟེ། ཟག་མེད་ཀྱི་
ཕུང་པོ་ལྔ་འཆང་བ་ཡང་རྗེ་བཙུན་ནོ། །
ད་ནི་ལམ་འབྲས་བུ་སྣ་ཚོགས་ཀྱི་སྒོ་ནས་ཆོས་སྟོན་པའི་མཚན་གྱི་སྒོ་ནས་
བསྟོད་དེ། ངེས་འབྱུང་ཀུན་ཀྱི་མཐའ་ལ་གནས་ནི། འཇིག་རྟེན་པའི་མྱ་ངན་ལས་
འདས་པའི་མཐར་འགྱུར་བ་ཡང་མཉྫའོ། །ཀུན་ལ་མཁས་པ་ནི་ཉན་ཐོས་ཀྱི་མྱ་
ངན་ལས་འདས་པ་ལ་མཁས་ཤིང་ཞིབ་མོར་མཁྱེན་པ་ཡང་མཉྫའོ། །ཀུན་གྱི་ལམ་
ལ་ གནས་ནི། རང་སངས་རྒྱས་ ཀྱི་མྱ་ངན་ལས་འདས་པའི་ལམ། རྟེན་འབྲེལ་
ལུགས་འབྱུང་། ལུགས་བཟློག་ལ་གནས་པ་ཡང་མཉྫའོ། །ཀུན་སྟོན་པ་ནི་ཡང་
དག་རྫོགས་པའི་སངས་རྒྱས་ཀྱི་མྱ་ངན་ལས་འདས་པ་ནི་ངེས་པར་འབྱུང་བ་ཀུན་
ནོ། །ཡང་ན་ངེས་པར་འབྱུང་བ་ཀུན་ནི་མུ་སྟེགས་དང༌། ཉན་ཐོས་དང་རང་སངས་
རྒྱས་དང༌། བྱང་ཆུབ་སེམས་དཔའོ། །མཐའ་ལ་གནས་ནི་དེ་རྣམས་སོ་སོ་མཐར་
ཐུག་པ་ལ་གནས་པ་ཡང་མཉྫའོ། །
228 -244



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ངེས་ འབྱུང་ཐམས་ཅད་ནི་གོང་དང་འདྲ། ཀུན་ལ་མཁས་ནི་དེ་རྣམས་
ཐམས་ཅད་ཀྱི་ལམ་འབྲས་བུ་དང་བཅས་པ་ཞིབ་མོར་མཁྱེན་པས་སོ། །ལམ་ལ་
གནས་པ་ནི་འབྲས་བུ་མཐར་ཐུག་དེ་ཐོབ་པར་བྱ་བའི་ལམ་ལ་གནས་པ་ཡང་
མཉྫའོ། །སྟོན་པ་ནི་མྱ་ངན་འདས་པ་བཞི་རུ་སྟོན་པ་ཡང་མཉྫའོ། །
ཡན་ ལག་ བཅུ་ གཉིས་ནི། མ་ རིག་ པ་ དང༌། འདུ་བྱེད་དང་
། རྣམ་པར་
ཤེས་ པ་ དང༌། མིང་ དང༌ ། གཟུགས་དང་
། སྐྱེ་མཆེད་དྲུག་ དང་། རེག་ པ་ དང་།
ཚོར་ བ་ དང༌། སྲེད་ པ་ དང༌། ལེན་ པ་ དང་། སྲིད་ པ་ དང༌། སྐྱེ་ བ་ དང༌། རྒ་ཤི་
རྣམས་སོ། །དེ་ལ་སྒྲིབ་པའི་ཕྱིར་ན་མ་རིག་པ་སྟེ། །གང་ལ་སྒྲིབ་ན་དེ་ཁོ་ན་ཉིད་
ལ་སྒྲིབ་གང་གིས་སྒྲིབ་ན་མ་རིག་པས་སྒྲིབ། ཇི་ལྟར་སྒྲིབ་ན་ཡང་དག་པའི་ལྟ་བ་
རྟོགས་སུ་མི་སྟེར་བར་སྒྲིབ་པས་སོ། །འདེབས་པའི་ཕྱིར་ན་འདུ་བྱེད་སྟེ། གང་ལ་
འདེབས་ན་ཀུན་གཞིའི་རྣམ་པར་ཤེས་པ་ལའོ། །གང་གིས་འདེབས་ན་འདུ་བྱེད་
ཀྱི་གསོས་འདེབས་སོ། །ཇི་ལྟར་འདེབས་ན་དགེ་བ་དང་མི་དགེ་བའི་ས་བོན་འཛི་
པའོ། །
འཁྲིད་པའི་ཕྱིར་ན་རྣམ་པར་ཤེས་པ་སྟེ། གང་དུ་ཁྲིད་ན་སྐྱེ་བའི་སར་རོ། །
གང་གིས་ཁྲིད་ན་ཀུན་གཞི་རྣམ་པར་ཤེས་པ་ས་བོན་དང་བཅས་པས་སོ། །ཇི་ལྟར་
འཁྲིད་ན་རིགས་དང་མཐུན་པའི་སར་འཁྲིད་པས་སོ། །ཀུན་འཛིན་པའི་ཕྱིར་ན་
མིང་དང་གཟུགས་སོ། །གང་དུ་འཛིན་ན་རིགས་དང་མཐུན་པར་རོ། །གང་གིས་
འཛིན་ན་མིང་དང་གཟུགས་ཀྱིས་སོ། །ཇི་ལྟར་འཛིན་ན་ལུས་ལ་སོགས་པ་བདག་
གི་དངོས་པོར་རྫོགས་པར་བྱེད་པས་སྐྱེ་མཆེད་དྲུག་གོ །རྫོགས་པར་བྱེད་པའི་ཕྱིར་
ན་སྐྱེ་མཆེད་དྲུག་སྟེ། གང་དུ་རྫོགས་པར་བྱེད་ན་ལུས་ཀྱི་སྐྱེ་མཆེད་དྲུག་ཏུའོ། །
228 -245



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༡༽
གང་གིས་རྫོགས་པར་བྱེད་ན་སྐྱེ་མཆེད་དྲུག་གིས་སོ། །ཇི་ལྟར་རྫོགས་པར་བྱེད་ན་
སྐྱེ་བའི་གནས་སུའོ། །གསུམ་འདུས་ནས་གཅོད་པའི་ཕྱིར་ན་རེག་པའོ། །དེ་ཡང་
གང་དུ་གཅོད་ན་ཡུལ་ལའོ། །གང་གིས་གཅོད་ན་རེག་པས་སོ། །ཇི་ལྟར་གཅོད་ན་
དབང་པོ་ལ་བརྟེན་ནས་རྣམ་པར་ཤེས་པས་གཅོད་པར་བྱེད་པས་སོ། །ཉེ་བར་
སྤྱོད་པའི་ཕྱིར་ན་ཚོར་བའོ། །
དེ་ཡང་གང་དུ་སྤྱོད་ན་སྲིད་པ་ཡོད་པའི་དབང་པོ་ལ་སྤྱོད་པའོ། །གང་གིས་
སྤྱོད་ན་ཚོར་བས་སོ། །ཇི་ལྟར་སྤྱོད་ན་བསོད་ནམས་དང་བསོད་ནམས་མ་
པ་ཡིན་
པའི་ལས་ལ་སྤྱོད་པའོ། །སྡུད་པའི་ཕྱིར་ན་སྲིད་པ་སྟེ། དེ་ཡང་གང་དུ་སྡུད་ན་སྲིད་
པར་གྱུར་པའི་ས་བོན་དུ་སྡུད། གང་གིས་སྡུད་ན་སྲིད་པའི་རླན་གྱིས་སོ། །ཇི་ལྟར་
སྡུད་ན་ལས་སོ་སོ་སྡུད་པའོ། །སྦྱོར་བའི་ཕྱིར་ན་ལེན་པ་སྟེ། གང་དུ་ལེན་ན་སྲིད་
པའི་ཕྱི་མར་རོ། །གང་གིས་ལེན་ན་རྣམ་པར་ཤེས་པས་ལས་བསགས་པའི་དགེ་
བ་དང་མི་དགེ་བའི་ལས་ལེན་པའོ། །ཇི་ལྟར་ལེན་ན་རིགས་དང་མཐུན་པར་སྦྱོར་
ཞིང་ལེན་པའོ། །མངོན་དུ་བྱེད་པའི་ཕྱིར་ན་སྲིད་པ་སྟེ། གང་དུ་སྲིད་ན་སྐྱེ་བ་དང་
མཐུན་པའི་སར་རོ། །གང་གིས་སྲིད་ན་རྣམ་པར་ཤེས་པ་ཡིས་སྲིད་པའོ། །ཇི་ལྟར་
སྲིད་ན་ཆགས་པ་ལ་སོགས་པ་མངོན་དུ་བྱེད་པའོ། །སྡུག་བསྔལ་གྱི་ཕྱིར་རྒ་ཤི་སྟེ།
གང་དུ་སྡུག་བསྔལ་ན་རྣམ་པར་སྨིན་པའི་ལུས་ལའོ། །
གང་གིས་སྡུག་བསྔལ་ན་ལས་ཀྱིས་འཕངས་པའི་སྲིད་པ་ཕྱི་མ་ལ་རྣམ་
པར་སྨིན་པ་འབྱུང་བའོ། །ཇི་ལྟར་སྡུག་བསྔལ་ན། སྐྱེ་བ་དང་
། རྒ་བ་དང་། ན་བ་
དང་། འཆི་བ་དང་། མྱ་ངན་དང་སྨྲེ་སྔགས་འདོན་པའོ། །དེ་ལྟར་ཡང་སྒྲིབ་པའི་
ཕྱིར་དང་ འདེབས་ པའི་ ཕྱིར། །འཁྲིད་པའི་ཕྱིར་དང་འཛིན་ པའི་ ཕྱིར། །རྫོགས་
228 -246



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
བྱའི་ཕྱིར་དང་གསུམ་གཅོད་ཕྱིར། །ཉེ་བར་སྤྱོད་ཕྱིར་བསྡུ་བའི་ཕྱིར། །སྤྱོད་པའི་
ཕྱིར་དང་མངོན་དུའི་ཕྱིར། །སྡུག་བསྔལ་ཕྱིར་ན་འགྲོ་ཉོན་མོངས། །ཞེས་སོ། །
སྲིད་རྩ་ནི་དེ་རྣམས་ཀྱི་འཁོར་བའི་ལུས་སྐྱེད་པའི་རྩ་བ་སྟེ། དེ་རྩད་ནས་བཅད་
ཅིང་དྲུངས་ནས་འདོན་པ་ཡང་མཉྫའོ
། །
དག་པ་རྣམ་པ་བཅུ་གཉིས་འཆང་ནི་སྐྱེ་མཆེད་བཅུ་གཉིས་གཟུང་འཛིན་
དང་བཅས་པ་དེ་དག་ཅིང་བདེན་པ་དེ་འཛིན་པ་ཡང་རྗེ་བཙུན་ནོ། །བདེན་བཞིའི་
ཚུལ་གྱི་རྣམ་པ་ཅན་ནི་འཕགས་པའི་བདེན་པ་བཞི་སྟེ། འཁོར་བའི་རྒྱུ་འབྲས་
གཉིས། དེ་ཡང་སྡུག་བསྔལ་གྱི་བདེན་པ་འཁོར་བའི་འབྲས་བུར་ཤེས་པར་བྱེད་
པ་དང༌། དེའི་རྒྱུ་ཀུན་འབྱུང་གྱི་བདེན་པ་སྤང་བྱར་ཤེས་པ་དང༌
། མྱ་ངན་ལས་
འདས་པའི་བདེན་པ་ནི་འགོག་པའི་བདེན་པ་ཐོབ་བྱར་ཤེས་པ་དང་
། ལམ་གྱི་
བདེན་པ་ཉམས་སུ་བླང་བྱར་ཤེས་པ་དང་
། དེ་བཞི་འཕགས་པ་རྣམས་ལ་བདེན་
བཞི་ཤེས་པས་འཕགས་པའི་བདེན་པ་བཞི་སྟེ། དེ་ལྟ་བུའི་སྤང་བྱ་དང་སྤང་བྱར་
ཤེས་པ་ཡང་མཉྫའོ། །
ཤེས་པ་བརྒྱད་པོ་རྟོགས་པ་འཆང་ནི། ཆོས་ཤེས་པ་དང་
། རྗེས་སུ་ཆོས་
ཤེས་ ་ པ་དང་། སྡུག་བསྔལ་ཤེས་པ་དང་
། ཀུན་འབྱུང་ཤེས་ པ་ དང་། འགོག་ པ
ཤེས་པ་དང་
། ལམ་ཤེས་པ་དང་
། ཟད་པ་ཤེས་པ་དང་
། མི་སྐྱེ་བ་ཤེས་པ་དང་
།
དེ་བརྒྱད་ཐུགས་སུ་ཆུད་པ་ཡང་མཉྫའོ། །བདེན་དོན་རྣམ་པ་བཅུ་གཉིས་ནི་རྗེ་
བཙུན་ཡེ་ཤེས་སེམས་དཔའ་ངེས་པའི་དོན་ཀྱི་ཆོས་ཀྱི་འཁོར་ལོ་བསྐོར་བའོ། །
ཚད་མ་མེད་པའི་ཆོས་དང་། བདེན་པ་བཞིའི་ཆོས་ཀྱི་འཁོར་ལོ་བསྐོར་བ་ལས།
འདིར་ཡུལ་ཝཱ་རཱ་ཎ་སཱིར་འཁོར་ལྔ་སྡེ་བཟང་པོ་ལ་བདེན་པ་བཞིའི་ཆོས་ཀྱི་འཁོར་
228 --247



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༽
ལོ་བསྐོར་ཏེ། དེ་ཡང་སྡུག་བསྔལ་གྱི་བདེན་པ་ལ་མི་རྟག་པ་དང༌། སྡུག་བསྔལ་བ་
དང་སྟོང་པའོ། །བདག་མེད་པ་ནི་དེའི་ཁོངས་སུ་བསྡུས་ནས་དེ་ལྟར་གསུམ་མོ། །
དེ་ཡང་མི་རྟག་པ་ནི་རྟག་པ་མ་ཡིན་པའོ། །སྡུག་བསྔལ་བ་ནི་བདེ་བ་མ་
ཡིན་པའོ། །སྟོང་པ་ནི་མི་གཙང་བ་མ་ཡིན་པའོ། །ཀུན་འབྱུང་བ་ནི། ཀུན་འབྱུང་
བ་དང་རྒྱུ་དང་རབ་ཏུ་སྐྱེ་བ་དང་རྐྱེན་ཁོངས་སུ་བསྡུས་པས་དེ་ལྟར་གསུམ་མོ། །དེ་
ཡང་ཀུན་འབྱུང་ནི་སྡུག་བསྔལ་འབྱུང་བའི་རྒྱུ་གྱུར་པའོ། །རྒྱུ་ནི་ཉོན་མོངས་པ་
སྐྱེད་པའི་རྒྱུའོ། །རབ་ཏུ་སྐྱེད་པ་ནི་ད་ལྟར་དང་མ་འོངས་པའི་སྡུག་བསྔལ་བསྐྱེད་
པས་སོ། །འགོག་པའི་བདེན་པ་ལ། འགོག་པ་དང་། ཞི་བ་དང་
། གྱ་ནོམ་པ་སྟེ།
ངེས་པར་འབྱུང་བ་ནི་ཁོངས་སུ་བསྡུ་བའོ། །དེ་ཡང་འགོག་པ་ནི་སྡུག་བསྔལ་
འགོག་པའོ། །ཞི་བ་ནི་སྡུག་བསྔལ་ཞི་བའོ། །གྱ་ནོམ་པ་ནི་འཚེ་བ་མེད་པའོ།
ལམ་གྱི་བདེན་པ་ལ། ལམ་དང་། རིགས་པ་དང་
། སྒྲུབ་པ་སྟེ། ངེས་པར་འབྱིན་
པ་ནི་ཁོངས་སུ་ བསྡུས་པའོ། །དེ་ཡང་ནི་ ལམ་ནི་བགྲོད་ པའི་དོན་ གྱིས་ སོ། །
རིགས་པ་ནི་ཡང་དག་པ་ཇི་བཞིན་དུ་ཞུགས་པས་སོ། །སྒྲུབ་པ་ནི་ངེས་པར་མ་
ནོར་བར་སོ་སོར་བསྒྲུབ་པའོ། །དེ་ལྟར་བདེན་པ་བཞིའི་ཆོས་ཀྱི་འཁོར་ལོ་བསྐོར་
བ་དེ་ཡང་རྗེ་བཙུན་ནོ། །
ད་ནི་ཐེག་པ་ཆེ་ཆུང་གི་སྤང་བྱ་སྤངས་པའི་མཚན་གྱི་སྒོ་ནས་བསྟོད་དེ། དེ་
ཉིད་ནི་ཉན་ཐོས་ཀྱི་མཐོང་ལམ་གྱི་སྟོང་ཉིད་དེ། རྣམ་པ་བཅུ་དྲུག་ནི་ཤེས་
བརྒྱད་དང་། བཟོད་པ་བརྒྱད་ཀྱི་ཁམས་གསུམ་དུ་ཕྲ་རྒྱས་བརྒྱད་ཅུ་རྩ་བརྒྱད་སོང་
སྟེ། དེ་ ཡང་ དམིགས་ པར་ བྱ་ བའི་ ཡུལ་ འདོད་ ཁམས་ ཀྱི་ བདེན་ པ་ བཞི་ ལ་
དམིགས་ལུགས་ཇི་ལྟར་དམིགས་ན། མི་རྟག་པ་དང༌། སྡུག་བསྔལ་བ་དང་། སྟོང་
228 -248



འཛམ་ད་
རྣམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
པ་དང་། བདག་མེད་པ་རྣམས་སྒོམ་ཞིང་ཡིད་ལ་བྱེད་པའོ། །དམིགས་པར་བྱེད་
པའི་ཤེས་པ་ནི་སྡུག་བསྔལ་ལ་ཆོས་ཤེས་པའི་བཟོད་པ་དང༌
། སྡུག་བསྔལ་ལ་
རྗེས་ སུ་ཤེས་པའི་བཟོད་པའོ། །དེས་ཉོན་མོངས་ པ་ དུ་ སློང་ན། འདོད་ཆགས་
དང་། ཁོང་ ཁྲོ། ང་ རྒྱལ། མ་ རིག་ པ། ཐེ་ཚོམ་ དང་ ལྔའོ། །ལྟ་ བ་ ལྔ་ ནི་ འཇིག་
ཚོགས་ཀྱི་ལྟ་བ་དང་
། མཐར་འཛིན་པའི་དང་། ཕྱིན་ཅི་ལོག་གི་དང་
། ལྟ་བ་ལ་
མཆོག་ཏུ་འཛིན་པ། ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པའི་ལྟ་བ་སྟེ།
བཅུ་པོ་དེ་སྤང་བར་འགྱུར་རོ། །
ཁམས་གོང་མ་གཉིས་སུ་སྡུག་བསྔལ་གྱི་བདེན་པ་ལ་དམིགས་པར་བྱ་
བའི་ཡུལ་དང་
། དམིགས་ལུགས་གོང་དང་འདྲ། དམིགས་པར་བྱེད་པའི་ཤེས་པ་
ནི། སྡུག་བསྔལ་ལ་རྗེས་སུ་ཤེས་པའི་བཟོད་པ་དང༌། སྡུག་བསྔལ་ལ་རྗེས་སུ་
ཤེས་པའོ། །དེས་ཉོན་མོངས་པ་དུ་སྤོང་ན་ཁམས་གོང་མ་ན་ཁོང་ཁྲོ་མེད་དེ། དེ་
ཡང་དཀར་པོའི་ཆོས་ཡུན་རིང་དུ་གནས་པ་དང་
། ཞི་གནས་ཀྱིས་ རྒྱུད་བརླན་པ་
དང༌། ཁ་ནང་དུ་ལྟ་བའོ། །དེ་ལྟར་ཁོང་ཁྲོ་མ་གཏོགས་པའི་གཟུགས་ཁམས་ན་
དགུ། གཟུགས་མེད་པའི་ཁམས་ན་དགུ་སྟེ་བཅོ་བརྒྱད་སྤངས་པའོ། །སྡུག་བསྔལ་
གྱི་བདེན་ པས་ ཁམས་ གསུམ་ དུ་དེ་ ལྟར་ ཕྲ་ རྒྱས་ ཉི་ཤུ་རྩ་ བཞི་ སྤངསཔའོ། །
དམིགས་པར་བྱ་བའི་ཡུལ་འདོད་པའི་ཁམས་ན་སྤྱོད་པའི་ཀུན་འབྱུང་གི་བདེན་པ་
ལའོ། །དམིགས་ལུགས་ནི་ རྒྱུ་ ཀུན་འབྱུང་ རབ་ཏུ་ སྐྱེ་བ། རྐྱེན་ སྣང་ རྣམས་ སུ་
དམིགས་པའོ། །
དམིགས་པར་བྱེད་པའི་ཤེས་པ་ནི་ཀུན་འབྱུང་ལ་ཆོས་ཤེས་པའི་བཟོད་པ་
དང་། ཀུན་འབྱུང་ ལ་ ཆོས་ཤེས་ པའོ། །དེས་ཉོན་མོངས་ པ་ དུ་ སྤོང་ན། འདོད་
228 -249



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
ཆགས་དང་། ཁོང་ཁྲོ་དང་
། ང་རྒྱལ་དང༌། མ་རིག་པ་དང་
། ཐེ་ཚོམ་དང༌
། ཕྱིན་ཅི་
ལོག་གི་ལྟ་བ་དང་
། ལྟ་བ་ལ་མཆོག་ཏུ་འཛིན་པ་དང་གཉིས་ཏེ་བདུན་སྤངས་པའོ།
ཁམས་གོང་མ་གཉིས་སུ་ཀུན་འབྱུང་གི་བདེན་པའི་དམིགས་པར་བྱ་བའི་ཡུལ་ལོ། །
དམིགས་ལུགས་གོང་དང་འདྲའོ། །དམིགས་པར་བྱེད་པའི་ཤེས་པ་ནི་ཀུན་འབྱུང་
རྗེས་སུ་ཤེས་པའི་བཟོད་པ་དང་ཀུན་འབྱུང་བ་ རྗེས་སུ་ཤེས་པའོ། །དེས་ཉོན་
མོངས་པ་དུ་སྤོང་ན་གོང་གི་བདུན་པོ་དེ་ཉིད་ལ་ཁོང་ཁྲོ་བ་མ་གཏོགས་པའི་
གཟུགས་ཁམས་ལ་དྲུག །གཟུགས་མེད་ཁམས་ན་དྲུག་སྟེ། བཅུ་གཉིས་སྤངས་
པའོ། །དེ་ལྟར་ཁམས་གསུམ་དུ་ ཀུན་འབྱུང་ གི་བདེན་ པས་ ཕྲ་རྒྱས་བཅུ་དགུ་
སྤངས་པར་འགྱུར་རོ། །དམིགས་པར་བྱ་བའི་ཡུལ་འདོད་པ་ན་སྤྱོད་པའི་འགོག་
པའི་བདེན་པ་ལའོ། །དམིགས་ལུགས་ནི་འགོག་པ་དང་
། ཞི་བ་དང་
། གྱ་ནོམ་པ་
དང་། ངེས་པར་འབྱིན་པ་རྣམས་སོ། །དམིགས་པར་བྱེད་པའི་ཤེས་པ་ནི་འགོག་
པ་ལ་ཆོས་ཤེས་པའི་བཟོད་པ་དང་
། འགོག་པ་ལ་ཆོས་ཤེས་པའོ། །དེས་ཉོན་
མོངས་པ་དུ་སྤོང་ན་ཀུན་འབྱུང་གི་བདེན་པ་ལས་གསུངས་པའི་ཕྲ་རྒྱས་བདུན་དེ
དེ་སྤངས་པའོ། །
ཁམས་གོང་མ་གཉིས་ཀྱི་དམིགས་པར་བྱ་བའི་ཡུལ་འགོག་པའི་བདེན་
པའོ། །དམིགས་ ལུགས་ གོང་ དང༌ འདྲ། དམིགས་ པར་ བྱེད་ པའི་ ཤེས་ པ་ ནི།
འགོག་པ་ལ་རྗེས་སུ་ཤེས་པའི་བཟོད་པ་དང་། རྗེས་སུ་ཤེས་པ་གཉིས་པོ་དེས་
ཉོན་ མོངས་ པ་ དུ་ སྤོང་ ན། ཀུན་ འབྱུང་ ལ་ སོགས་ པའི་ གཟུགས་ ན་ དྲུག །
གཟུགས་མེད་ན་དྲུག་སྟེ་བཅུ་གཉིས་ སྤངས་པའོ། །དེ་ལྟར་ཁམས་ གསུམ་ དུ་
འགོག་པའི་བདེན་པས་ཕྲ་རྒྱས་བཅུ་དགུ་སྤངས་བར་འགྱུར་རོ། །
228 -250



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འདོད་པའི་ཁམས་སུ་སྡུག་བསྔལ་འགོག་པར་འགྲོ་བའི་ལམ་གྱི་བདེན་པ་
དམིགས་པར་བྱ་བའི་ཡུལ། དམིགས་ལུགས་སམ། རིག་པ། ངེས་པར་འབྱུང་བ།
སྒྲུབ་པ་རྣམས་ཡིད་ལ་བྱེད་པའོ། །དམིགས་པར་བྱེད་པའི་ཤེས་པ་ནི་ལམ་ལ་ཆོས་
ཤེས་པའི་བཟོད་པ་དང་
། ལམ་ལ་ཆོས་ཤེས་པའོ། །དེས་ཉོན་མོངས་པ་དུ་སྤོང་ན་
འདོད་ཆགས་དང༌། ཁོང་ཁྲོ། ང་རྒྱལ། མ་རིག་པ། ཐེ་ཚོམ། ཕྱིན་ཅི་ལོག་གི་ལྟ་
བ། ལྟ་བ་ལ་མཆོག་ཏུ་འཛིན་པ། ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་
པའི་ལྟ་བ་དང་བརྒྱད་སྤངས་པའོ། ཁམས་གོང་མ་གཉིས་ཀྱི་དམིགས་པར་བྱ་བའི་
ཡུལ་ལམ་གྱི་བདེན་པ། དམིགས་ལུགས་གོང་དང་འདྲ། དམིགས་པར་བྱེད་པའི་
ཤེས་པ་ལམ་ལ་ རྗེས་སུ་ཆོས་ཤེས་པའི་བཟོད་པ་དང༌
། ལམ་ལ་རྗེས་སུ་ཤེས་
པའོ། །དེས་ཉོན་མོངས་པ་དུ་སློང་ན་གོང་མ་དེ་ཉིད་ཀྱི་ཁོང་ཁྲོ་མ་གཏོགས་པའི་
གཟུགས་ན་བདུན། གཟུགས་མེད་ན་བདུན་ཏེ་བཅུ་བཞི་སྤངས་པའོ། །དེ་ལྟར་
ཁམས་གསུམ་དུ་ལམ་གྱི་བདེན་པས་ཕྲ་རྒྱས་ཉི་ཤུ་རྩ་གཉིས་སྤོངས་པར་འགྱུར་རོ། །
དེ་ལྟར་ན་ཕྲ་རྒྱས་བརྒྱད་བཅུ་རྩ་བརྒྱད་སྤངས་ཏེ་ཉན་ཐོས་ཀྱི་མཐོང་བའི་ལམ་
རིག་པ་ཡང་རྗེ་བཙུན་ནོ། །
རྣམ་པ་ཉི་ཤུས་བྱང་ཆུབ་པ་ནི། མུ་སྟེགས་ཀྱི་འཇིག་ཚོགས་ཀྱི་ལྟ་བ་ཉི་ཤུ་
སྟེ། དེ་ཡང་ཕུང་པོ་ལྔ་ལ་གཟུགས་ཀྱི་ཕུང་པོ་ལ། གཟུགས་བདག་ཡིན་ཏེ་དཔེར་
ན་བདག་པོ་ལྟ་བུ། གཟུགས་ལ་བདག་གནས་ཏེ་དཔེར་ན་སྣོད་ལྟ་བུ། བདག་ལ་
ཡོང་གཟུགས་དང་ལྡན་སྟེ། དཔེར་ན་རྒྱན་ལྟ་བུ། བདག་ཉིད་ཀྱང་གཟུགས་ཡིན་
ཏེ་དཔེར་ན་བྲན་ལྟ་བུ་སྟེ། དེ་ལྟར་ཆོས་བཞི་རྟག་པར་འདོད་པའོ། །དེ་བཞིན་དུ་
ཚོར་བ་དང་། །འདུ་ཤེས་དང་
། འདུ་བྱེད་དང་
། རྣམ་པར་ཤེས་པ་ལ་ཡང་སྦྱར་
228 -251



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
བས། བདག་ཏུ་ལྟ་བ་ཉི་ཤུའོ། །
ད་ནི་བདག་ཏུ་ལྟ་བ་བཀག་པ་ཉི་ཤུ་ནི། གཟུགས་ཉིད་བདག་མ་ཡིན།
གཟུགས་ལ་བདག་མེད་དོ། །བདག་ཉིད་ཀྱང་གཟུགས་མ་ཡིན། བདག་ལ་ཡང་
གཟུགས་མེད་ དོ། །དེ་བཞིན་དུ་ཚོར་བ་དང་
། འདུ་ཤེས་དང་
། འདུ་བྱེད་དང་
།
རྣམ་པར་ཤེས་པ་ལ་ཡང་སྦྱར་བས། དེ་ལྟར་སྟོང་ཉིད་རྣམ་པ་ཉི་ཤུ་པོ་དེ་བསྒོམས་
པས་བྱང་ཆུབ་ཐོབ་པར་སྟོན་པ་ཡང་མཉྫའོ། །དེ་ལྟར་ཡང་སློབ་དཔོན་ཀླུ་གྲུབ་
ཀྱིས་དབུ་མ་ལས། ཕུང་པོ་ཀུན་གྱི་ནང་ན་ཡང་
། །བདག་དེ་འགའ་ཡང་མི་རྙེད་དེ། །
ཞེས་པ་ལ་སོགས་པ་གསུངས་སོ། །
ད་ནི་སྤྲུལ་པའི་སྐུའི་སྒོ་ནས་ཆོས་སྟོན་པའི་མཚན་གྱི་སྒོ་ནས་བསྟོད་དེ།
རྣམ་པར་སངས་རྒྱས་ནི་རྣམ་པར་རྟོག་པ་ཐམས་ཅད་སྤངས་ཤིང་གཉིས་མེད་ཀྱི་
དོན་རྒྱས་པའོ། །ཀུན་རིག་པ་ནི་གདུལ་བྱ་སེམས་ཅན་རྣམས་ཀྱི་སེམས་ཉིད་ཤེས་
པའོ། །མཆོག་ནི་གང་ལ་གང་འདུལ་དུ་སྤྲུལ་ཅིང་འགྲོ་བའི་དོན་བྱེད་པའོ། །དེ་ལྟ་
བུའི་སྤྲུལ་པའི་སྐུ་དེ་གྲངས་ཇི་ཙམ་དུ་སྤྲུལ་ཞེ་ན། སངས་རྒྱས་སྤྲུལ་པའི་སྐུའི་
གྲངས་ནི་ཕྱོགས་བཅུ་ཐམས་ཅད་དུ་བྱེ་བ་དཔག་ཏུ་མེད་པ་འགྱེད་ཅིག་འདུལ་བྱའི་
དོན་བྱེད་པ་ཡང་རྗེ་བཙུན་ནོ། །
འོ་ན་གདུལ་བྱའི་དོན་མ་རྟོགས་པར་བྱེད་དམ་ཞེ་ན། སྐད་ཅིག་ཐམས་
ཅད་མངོན་པར་རྟོགས་ཏེ། གདུལ་བྱ་ཉན་ཐོས་རྣམས་ཀྱི་མཐོང་ལམ་སྐད་ཅིག་མ་
བཅོ་ལྔ་མན་ཆད་རྒྱུན་དུ་ཞུགས་པའི་རྒྱུ་ལ་གནས་པ་དང་
། སྐད་ཅིག་མ་བཅུ་དྲུག་
པ་ལ་རྒྱུན་དུ་ཞུག་པའི་འབྲས་བུ་ལ་གནས་པའི་སྐད་ཅིག་མ་ཐུགས་སུ་ཆུད་ནས་
ཉན་ཐོས་ལ་ཆོས་སྟོན་པའོ། །དེ་ལྟར་ཡང་མཛོད་ལས། གོ་རིམ་བཞིན་དུ་ཆེར་
228 -252



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འཇུག་པ། །སྐད་ཅིག་བཅུ་དྲུག་མཐོང་ལམ་ལ། །རྒྱུན་དུ་ཞུགས་པ་དེས་གསུངས་
སོ། །སྤངས་པ་གང་ཡིན་ཞེས་དེས་གསུངས་པ་ཞེས་སོ། །
སེམས་ཀྱི་སྐད་ཅིག་དོན་ཀུན་རིག་ནི། གདུལ་བྱ་སེམས་ཅན་ཐམས་ཅད་
ཀྱི་སེམས་ཇི་ལྟར་སེམས་པའི་སེམས་ཀྱི་སྐད་ཅིག་མའི་དོན་ཐམས་ཅད་མཁྱེན་
ཅིང་ རིག་པར་བྱ་སྟེ། གདུལ་བྱ་འདུལ་བ་ཡང་ རྗེ་བཙུན་ནོ། །དེ་ལྟར་རིག་ནས་
ཆོས་ཇི་ལྟར་སྟོན་ཞེ་ན། གདུལ་བྱ་གང་ལ་གང་འདུལ་གྱིས། ཐེག་པ་སྣ་ཚོགས་
པའི་ཐབས་ཚུལ་གྱིས། འཇིག་རྟེན་པའི་ལྷ་དང་མིའི་ཐེག་པ་དང་
། ཉན་ཐོས་དང་
།
རང་སངས་རྒྱས་དང་། ཐེག་པ་ཆེན་པོའི་ཐེག་པ་ལ་སོགས་པ་བསྟན་པས་སོ།
།
འགྲོ་བའི་དོན་ནི་གདུལ་བྱ་གང་ལ་གང་འདུལ་གཉིས་མེད་ཀྱི་དོན་རྟོགས་པར་
བྱེད་པ་ཡང་རྗེ་བཙུན་ནོ། །
ཐེག་པ་གསུམ་གྱི་ངེས་འབྱུང་ནི། འདུལ་བྱའི་དབང་གྱིས་རྒྱ་ཆེ་བར་ན་
དབང་པོ་རབ་འབྲིང་ཐ་མ་ལ་ཐེག་པ་གསུམ་གྱི་འབྲས་བུ་ཉན་ཐོས་དང་
། རང་
སངས་རྒྱས་དང་། བྱང་ཆུབ་སེམས་དཔའ་གསུམ་གྱིས་ངེས་འབྱུང་གསུམ་ཐོབ་
པར་སྟོན་པ་ཡང་རྗེ་བཙུན་ནོ། །ཐེག་པ་གཅིག་གི་འབྲས་བུར་གནས་ནི། ཟབ་མོ་
དོན་དམ་གྱི་ངོས་ནས་འབྲས་བུ་ཐོབ་བྱ་གཙོ་བོར་སྟོན་པ་ནི། བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཀྱི་མཚན་ཉིད་མི་གནས་པའི་མྱ་ངན་ལས་འདས་
པར་གནས་པ་སྟེ། དེ་ཡང་ཐེག་པ་ནི་ཐེག་པ་གཅིག་ཁོ་ན་སྟེ། ཐེག་པ་ཆེན་པོའོ། །
དེ་ལྟར་ཡང་མདོ་སྡེ་རྟོགས་པ་ཆེན་པོ་ལས་ཐེག་པ་གཅིག་ཁོ་ན་སྟེ། །ཇི་སྐད་
གསུངས་ པའི་ ཐེག་ པ་ཆེན་པོ་འོ་ཞེས་གསུངས་སོ། །ཀམ་པ་ལ་ཙརྱའི་བསྟན་
བཅོས་ལས་ཀྱང་། གང་ཞིག་གླང་པོ་ཁྱུ་མཆོག་སྤངས་ནས་སུ་ལ་སོགས་པའོ། །
228 -253



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༡༽
ནི་ཐབས་ཤེས་རབ་གཉིས་མེད་དེ། སངས་རྒྱས་མཉམ་སྦྱོར་ལས། ཡེ་ཤེས་ཙམ་
སྙོམས་ འཇུག་ ལ། །རྣལ་ འབྱོར་ ཞེས་ སུ་ བསྟན་ པ་ ཡིན། །ཞེས་སོ། །དེ་ཉིད་
ཤེས་པར་དཀའ་བས་དགོན་པའོ། །ལས་བྱུང་བ་ནི་ཐབས་ཤེས་རབ་གཉིས་མེད་
དེ། ཡང་ཚོགས་ལམ་སྦྱོར་ལམ། བསྒོམ་ལམ་དང་མཐོང་ལམ་དང་མཐར་ཕྱིན་
པའི་ལམ་སྟེ། ལམ་སྒྲུབས་པ་ལས་བྱུང་བ་དེ་ཡང་མཉྫའོ། །
ཉོན་མོངས་ཉེ་བ་ ཀུན་ཉོན་མོངས་ནི། ཉོན་མོངས་ནི་འདོད་ཆགས་ལ་
སོགས་པ་དྲུག་རྩ་བའི་ཉོན་མོངས་པའོ། །ཉེ་བ་ནི་ཉེ་བའི་ཉོན་མོངས་པ་ཁྲོ་བ་ལ་
སོགས་པ་ཉི་ཤུའི་སྟེང་དུ་བཞི་གཞན་དུ་འགྱུར་བ་ཞེས་བྱ་བ། གཉིད་དང་། རྟོག་
པ་དང་། འགྱོད་པ་དང་། དཔྱོད་པ་བཞི་བསྣན་པས་ཉི་ཤུ་རྩ་བཞིའོ། །ཀུན་ཉོན་
མོངས་ ནི་ རྒྱུ་ བདུན་ སྟེ། རྣམ་ པར་ ཤེས་ པ་ དང་། མིང་དང་གཟུགས་ དང༌། སྐྱེ་
མཆེད་ དྲུག་ དང༌། རེག་ པ་ དང༌། ཚོར་ བ་ དང༌། སྐྱེ་ བ་ དང་། རྒ་ ཤིའོ། །བག་
ཆགས་བཅས་པ་ནི་དེ་རྣམས་ཀྱི་མངོན་དུ་རྒྱུ་དང་
། བག་ལ་ཉལ་དང་བཅས་པ་
གཏན་དུ་སྤངས་པ་དེ་ཡང་རྗེ་བཙུན་ནོ། །
སྙིང་རྗེ་ཆེན་པོ་ཤེས་རབ་ཐབས་ནི་ཟབ་པ་དོན་དམ་གྱི་ཆ་ཤེས་རབ་དོན་
དམ་པ་སྟོང་ཉིད་ལས། རྩ་བ་མི་དམིགས་པའི་སྙིང་རྗེ་ཆེན་པོ་ཐབས་རྒྱ་ཆེ་བ་དེ་
གཉིས་དང་ལྡན་པས་གདུལ་བྱ་གང་འདུལ་བའི་སྐུར་སྤྲུལ་པ་ཡང་མཉྫའོ། །དོན་
ཡོད་འགྲོ་བའི་དོན་བྱེད་པ་ནི། དོན་ཡོད་ནི་གདུལ་བྱ་འདུལ་བའི་དགོས་པའི་དོན་
ཡོད་པའོ། །འགྲོ་བའི་དོན་བྱེད་པ་ནི་འགྲོ་བ་སེམས་ཅན་གྱི་དགོས་པའི་དོན་སྒྲུབ་
པར་བྱེད་པ་དེ་ཡང་མཉྫའོ། །
འདུ་ཤེས་ཀུན་གྱི་དོན་སྤངས་ཤིང་ཞེས་པ་ནི། འདུ་ཤེས་ཀུན་ནི་འདུ་ཤེས་
228 --256



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
མེད་ པའི་ སྙོམས་ པར་ འཇུག་ པ་ དང༌། འདུ་ ཤེས་ མེད་ པ་ དང་། །འགོག་ པའི་
སྙོམས་པར་འཇུག་པའོ། །དེ་གསུམ་ཁམས་གསུམ་ལས་གཟུགས་ཀྱི་ཁམས་སུ་
བསྡུའོ། །དེ་ལ་འདུ་ཤེས་མེད་པའི་སྙོམས་པར་འཇུག་པ་ནི། ཕྱི་རོལ་མུ་སྟེགས་ཀྱི་
སྐྱེ་བ་གཅིག་གིས་འབྱུང་བའི་འདུ་ཤེས་སྔོན་དུ་བཏང་བ་ཡིད་ལ་བྱེད་པས་རྒྱུ་འདུ་
ཤེས་མེད་པའི་སྙོམས་པར་འཇུག་པའི་དུས་སུ་འཇུག་པའི་ཚོགས་དྲུག་གི་སེམས་
དང་སེམས་ལས་བྱུང་བ་སྤངས་ཤིང་འགག་པར་སྒོམ་པ་དེའོ། །འདུ་ཤེས་མེད་པ་
ནི་དེའི་འབྲས་བུ་སྟེ། བསམ་གཏན་བཞི་པོའི་བྱེ་བྲག་འབྲས་བུ་ཆེ་བའི་ལྷ། ཁྱད་
པར་དུ་སྐྱེས་པའི་དུས་སུ་འཇུག་པའི་ཚོགས་དྲུག་སེམས་དང་སེམས་ལས་བྱུང་བ་
འགགས་པའི་ཤེས་པར་བྱུང་བ་དེ་ཡང་མཉྫའོ། །
འགོག་པའི་སྙོམས་པར་འཇུག་པ་ནི། འཕགས་པ་ཉན་ཐོས་ཕྱིར་མི་འོང་
པའི་ཁྱད་པར་གཅིག་གིས་འདུ་ཤེས་ལ་ཉེས་དམིགས་སུ་ལྟ་ཞིང་འདུ་ཤེས་མེད་པ་
ལ་ཐར་པར་ལྟ་བའི་སྒོ་ནས་བསྒོམས་པས་ཉོན་མོངས་པ་ཅན་གྱི་ཡིད་དང་འཇུག་
པའི་ཚོགས་དྲུག་གི་སེམས་དང་སེམས་ལས་བྱུང་བ་འགགས་པའི་ཤེས་པ་གཉུག་
མ་དེ་ཡང་རྗེ་བཙུན་ནོ། །
ད་ནི་རིན་པོ་ཆེའི་ལས་ཀྱི་རིགས་ལ་གཉིས་ལས། དང་པོ་ཀུན་ནས་ཉོན་
མོངས་པ་དང་རྣམ་པར་བྱང་བའི་སྒོ་ནས་བསྟོད་པ་ནི། རྣམ་ཤེས་དོན་ནི་འགག་
པར་བྱེད་ནི། རྣམ་ཤེས་དོན་ནི་ཀུན་གཞིའི་རྣམ་པར་ཤེས་པ་ཉིད་དོན་དུ་གཉེར་བྱ་
ཡིན་པས་སོ། །འགོག་པར་བྱེད་ནི་དང་པོ་ནི་ནམ་མཁའ་མཐའ་ཡས་སྐྱེ་མཆེད་ཀྱི་
གནས་སུ་ཉོན་མོངས་པ་ཅན་གྱི་ཡིད་དང་འཇུག་པའི་ཚོགས་དྲུག་འགག་པའི་རྗེས་
སུ་རྣམ་ཤེས་མཐའ་ཡས་སྐྱེ་མཆེད་དང་། ཅི་ཡང་མེད་པའི་དང་
། ཡོད་མིན་མེད་
228 -257



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
མིན་གྱི་སྐྱེ་མཆེད་ཀྱི་གནས་གསུམ་དུ་ཡང་འཇུག་ པའི་ ཚོགས་དྲུག་དང་ཉོན་
མོངས་པ་ཅན་གྱི་ཡིད་དང་བདུན་གྱིས་སེམས་དང་སེམས་ལས་བྱུང་བ་འགགས་
ཏེ། ཀུན་གཞིའི་རྣམ་པར་ཤེས་པ་ཙམ་དུ་གནས་པ་ཡང་རྗེ་བཙུན་ནོ། །
སེམས་ཅན་ཀུན་ཡིད་ཡུལ་དང་ལྡན་ནི། སེམས་ཀུན་ཡིད་ནི་གདུལ་བྱ་
སེམས་ཅན་ཐམས་ཅད་ཀྱི་ཤེས་པའོ། །ཡུལ་དང་ལྡན་ནི་ཉོན་མོངས་པ་ཅན་གྱི་
ཡིད་ཀྱི་ཤེས་པ་དང་ལྡན་པར་གནས་པའི་ཤེས་པ་དྲི་མ་དང་བཅས་པར་གནས་པ་
དེ་ཡང་འཇམ་དཔལ་ལོ། །
སངས་རྒྱས་ཀུན་གྱི་ཐུགས་རིག་པ་ནི། སངས་རྒྱས་ཀུན་གྱི་ནི་དུས་གསུམ་
གྱི་སངས་རྒྱས་སོ། །ཐུགས་ནི་ཤིན་ཏུ་རྣམ་པར་དག་པ་ཆོས་ཀྱི་དབྱིངས་ཀྱི་ཡེ་
ཤེས་སོ། །དེ་ཐུགས་སུ་ཆུད་པས་ན་རིག་པའོ། །དེ་ལྟར་དབུས་མཐའ་ལས། ཀུན་
ནས་ཉོན་མོངས་རྣམ་པར་དག །དེ་ནི་དྲི་བཅས་དྲི་མ་མེད། །ཆུ་ཁམས་གསེར་དང་
ནམ་མཁའ་རྣམས། །དག་པ་བཞིན་དུ་དག་པར་འདོད། །ཞེས་སོ། །
སེམས་ཅན་ཀུན་གྱི་ཡིད་ལ་གནས་ནི། སེམས་ཅན་ཐམས་ཅད་ཀྱི་ཤེས་པ་
དང་སྟོང་ཉིད་དབྱེར་མེད་དུ་གནས་པའི་སེམས་ཅན་གྱི་ཤེས་པ་གཉུག་མར་གནས་
པ་ཡང་མཉྫའོ། །རང་བཞིན་རྒྱུའི་འཇམ་དཔལ་གྱི་སྒོ་ནས་བསྟོད་པའོ། །དེ་ཉིད་
ཕྱིར་ན། དེ་དག་སེམས་དང་མཐུན་པར་འཇུག་ཞེས་པ། སེམས་ཅན་དང་། ཉན་
ཐོས་དང༌། རང་སངས་རྒྱས་དང་། བྱང་ཆུབ་སེམས་དཔའ་དང་། ཡང་དག་པར་
རྫོགས་པའི་སངས་རྒྱས་ཀྱི་སེམས་ཉིད་གཉུག་མར་མཐུན་པའི་རྣམ་པ་ཐམས་ཅད་
ཀྱང་མཉྫའོ། །དེ་ལྟར་ཡང་བརྒྱད་སྟོང་པ་ལས། གང་སོ་སོའི་སྐྱེ་བོའི་དེ་བཞིན་
ཉིད་དང་། ཉན་ཐོས་ཀྱི་དེ་བཞིན་ཉིད་དང་
། གང་རང་སངས་རྒྱས་ཀྱི་དེ་བཞིན་
228-258



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཉིད་དང་
། གང་ཡང་དག་པར་རྫོགས་པའི་སངས་རྒྱས་ཀྱི་དེ་བཞིན་ཉིད་རྣམས་ནི་
དེ་བཞིན་ཉིད་གཅིག་པའོ་ཞེས་པའོ། །
ད་ནི་སྒོམ་པའི་ལམ་འབྲས་བུ་དང་བཅས་པའི་མཚན་གྱི་སྒོ་ནས་བསྟོད་པ་
ནི། །སེམས་ཅན་ཀུན་ཡིད་ཚིམས་པར་བྱེད་ནི། བསྒོམས་པས་སེམས་ཉིད་རྟོགས་
ཏེ། སྟོང་ཉིད་ཀྱི་རོ་བདེ་བར་ཤར་བས་སེམས་ཚིམ་པར་བྱེད་པའི་ཉམས་མྱོང་
གིས་སེམས་ཚིམ་པར་བྱེད་པ་ཡང་འཇམ་དཔལ་ལོ། །དེ་ཉིད་ཀྱི་ཕྱིར་ན། སེམས་
ཅན་ཀུན་ཀྱི་ཡིད་དགའ་བ་ནི། སྟོང་ཉིད་ཀྱི་རོ་བདེ་བར་ཤར་བའི་ཉམས་ཀྱིས་དེ་
བཞིན་གཤེགས་པའི་ཟག་མེད་ཀྱི་བདེ་བ་ལ་ལྷག་པར་ཆགས་པ་སྐྱེད་ཅིང་དེ་དང་
འགྲན་ཐུབ་པར་གནས་པ་ཡང་མཉྫའོ། །
གྲུབ་པ་མཐར་ཕྱིན་པ་ནི། འདོད་པའི་དོན་བརྩོམས་པ་མཐར་ཕྱིན་པའོ། །
དེའི་དུས་ན་དེ་ལ་འཁྲུལ་པ་མེད་པ་ནི་གཏན་ལ་མ་ཕབ་པའི་ཡིད་ཀྱི་འཁྲུལ་པ་
སྤངས་པའོ། །མན་ངག་ཏུ་རང་བཞིན་གྲུབ་པ་ཆོས་ཐམས་ཅད་གཉིས་སུ་མེད་པའི་
ཡེ་ཤེས་ ལས་མ་འདས་པའོ། །ལམ་གྲུབ་པ་ནི་བསྐྱེད་རྫོགས་སྒོམ་པའོ། །མན་
ངག་གྲུབ་པ་ནི་སྒོམ་དུ་འཇུག་པའོ། །འབྲས་བུ་གྲུབ་པ་ནི་མངོན་དུ་གྱུར་པའོ། །དེ་
ཉིད་ཕྱིར་ན་ནོར་བ་ཐམས་ཅད་རྣམ་པར་སྤངས་ཞེས་པའོ། །འཁོར་བ་དང་མྱང་
ངན་ལས་འདས་པའི་ཤེས་བྱ་ཇི་ལྟར་གནས་པའི་དོན་ཡོངས་སུ་ཤེས་པའི་ཕྱིར་རོ། །
ཐེ་ཚོམ་མེད་པའི་བློ་ནི་འཇིག་རྟེན་པ་དང་འཇིག་རྟེན་ལས་འདས་པའི་གྲུབ་པའི་
མཐའ་ཐམས་ཅད་ཡོངས་སུ་ཤེས་པའི་ཕྱིར་རོ། །
དོན་གསུམ་པ་ནི། འདས་ པ་དང་། མ་འོངས་པ་དང་། ད་ལྟར་ གྱི་དོན་
རྣམས་ཕྱིན་ཅི་མ་ལོག་པར་ཤེས་པ་ཡང་མཉྫའོ། །ཀུན་དོན་ནི་བརྟན་པ་དང་གཡོ་
228 -259



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
བ་དང་ཀུན་གྱི་རང་བཞིན་དུ་གནས་པ་ཡང་རྗེ་བཙུན་ནོ། །
ཡོན་ཏན་གསུམ་གྱི་བདག་ནི། མུ་སྟེགས་ཀྱིས་འདུལ་བ་ལ་རྡུལ་མུན་པ་
སྙིང་སྟོབས་གསུམ་གྱི་བདག་ཉིད་དུ་བྱུང་བ་ཡང་མཉྫའོ། །དེ་ལྟར་སངས་རྒྱས་
མཉམ་སྦྱོར་ལས། སྙིང་སྟོབས་རྡུལ་དང་མུན་པ་དང་
། །སེམས་ཅན་དོན་དུ་ཅི་ཕྱིར་
འགྱུར། །དེ་ཕྱིར་ཀུན་ཏུ་བཟང་པོ་བདག །བྱང་ཆུབ་སྤྱོད་པ་ཅི་ཕྱིར་འགྲོ། །ཞེས་
སོ། །ཕུང་པོ་ལྔ་དོན་དུས་གསུམ་དུ་ནི། རྒྱུའི་དུས་གཟུགས་ཀྱི་ཕུང་པོ་ལ་སོགས་
པ་ཟག་བཅས་སུ་ཤེས་ལ། དེ་ཉིད་ལམ་ ཀྱི་དུས་སུ་ཟག་བཅས་ཀྱི་ཕུང་པོ་དེ་
བསླབ་པ་རིན་པོ་ཆེ་གསུམ་གྱིས་སྦྱོར་བའི་ཕུང་པོར་ཤེས་ལ། འབྲས་བུ་ཟག་མེད་
ཀྱི་ཕུང་པོ་ལྔར་ཤེས་པ་ཡང་མཉྫའོ། །དེ་ལྟར་མངོན་པ་ལས། འདུས་བྱས་ཆོས་
རྣམས་དེ་དག་ཀྱང་
། །གཟུགས་ལ་སོགས་པ་ཕུང་པོ་ལྔ། །དེ་དག་ཉིད་དུས་གཏམ་
གཞི་དང་
། །ངེས་པར་འབྱུང་བཅས་གཞི་དང་བཅས། །ཞེས་པ་ལ་སོགས་པའོ།
སྐད་ཅིག་ཐམས་ཅད་བྱེ་བྲག་ཕྱེད་ནི། རྒྱུའི་གནས་སྐབས་སུ་སྦྱིན་
སོགས་པའི་ཕ་རོལ་ཏུ་ཕྱིན་པ་ལ་འདོད་ཆགས་མེད་པ་དང༌
། ཞེ་སྡང་མེད་པ་དང་
།
གཏི་མུག་མེད་པའི་དགེ་བའི་རྩ་བ་ཐབས་ལ་མཁས་པ་ལ་སོགས་པ་དེ་ལ་བསྒོམ་
པ་དང་བསམ་པ་དང་ཐོས་པ་གསུམ་ལས་བྱུང་བའི་ཐབས་དང་ཤེས་རབ་ཀྱི་ཆོས་
ཐམས་ཅད་རིག་ཅིང་བྱེ་བྲག་ཕྱེད་པའི་ལམ་དུ་ཞུགས་པ་ཡང་མཉྫའོ། །
ལམ་དེས་འབྲས་བུའི་དུས་སུ་སྐད་ཅིག་མ་གཅིག་གིས་རྫོགས་པའི་སངས་
རྒྱས་པ་སྟེ། ལམ་དེ་ལྟར་བསྒོམས་པས་འབྲས་བུའི་དུས་སུ་སྐད་ཅིག་མ་གཅིག་ལ་
སྔར་གྱི་ཉོན་མོངས་པ་སྤངས་ཤིང་ཟད་པ་དང་
། ཕྱིས་ཉོན་མོངས་པ་མི་སྐྱེ་བའི་ཡེ་
ཤེས་ཏེ། སྤངས་པ་དང་ཡེ་ཤེས་ཕུན་སུམ་ཚོགས་པས་སངས་རྒྱས་པ་ཡང་མཉྫའོ། །
པ་ལ་
228 -260



འཇམ་དཔལ་གྱི་མཚན་ཡང་
པང་དག་པར་བརྗོད་པའི་འགྲེལ་པ།
དེ་ཉིད་ཀྱིས་ན། སངས་རྒྱས་ཀུན་ཀྱི་རང་བཞིན་འཆང་སྟེ། དུས་གསུམ་དུ་གནས་
པའི་སངས་རྒྱས་ཐམས་ཅད་རང་བཞིན་ཆོས་ཀྱི་སྐུ་རུ་རོ་གཅིག་པ་དང་
། ཚོགས་
གཉིས་རྫོགས་པ་དང༌། འགྲོ་བའི་དོན་བྱེད་པ་དང་གསུམ་ནི་མཉམ་ལ། རྒྱ་ཆེ་
བའི་ངོས་ནས་སྤྲུལ་སྐུའི་སྐུ་ཚེ་དང་
། རིགས་དང་སྐུ་བོང་གི་ཚད་གསུམ་མི་མཉམ་
པའི་ རང་བཞིན་འཛིན་པ་ཡང་མཉྫའོ། །དེ་ལྟར་མདོ་སྡེ་རྒྱན་ལས། སངས་རྒྱས་
ཐམས་ཅད་ཚོགས་དང་ནི། །ཆོས་སྐུས་འགྲོ་བའི་དོན་བྱེད་པ། །མཉམ་པ་ཉིད་ལ་
སྐུ་ཚེ་དང་
། རིགས་དང་སྐུ་བོང་ཚད་དང་མིན། །ཞེས་སོ། །
ལུས་མེད་ནི་ལུས་ཡོད་པ་མ་ཡིན་པའི་ལུས་ནི། ལུས་མེད་དེ། ཆོས་ཀྱི་
དབྱིངས་ཀྱི་རང་བཞིན་གྱི་ཕྱིར་ནའོ། །དེས་གཞན་གྱི་རྟེན་དུ་གྱུར་པས་ལུས་ཏེ།
དེ་ཉིད་ཀྱི་ཕྱིར་ལུས་ཀྱི་མཆོག་ནི་ཆོས་ཀྱི་སྐུ་ལས་ལོངས་སྤྱོད་རྫོགས་པའི་སྐུའི་
ནང་ནས་མཆོག་གམ་རབ་ཏུ་འདུག་པས་སོ། །ལུས་ཀྱི་མཐའ་ནི་རྟོགས་པ་པོ་ཞེས་
པ་ནི། ཆོས་སྐུ་ནམ་མཁའ་ལྟ་བུ་ལས། ལོངས་སྐུ་སྤྲིན་ལྟ་བུ་འབྱུང་ལ། དེས་སྤྲུལ་
སྐུ་ཆར་ལྟ་བུ་སྤྲོས་ཏེ་འགྲོ་བའི་དོན་བྱེད་པའི་སྤྲུལ་པའི་སྐུ་ཕྱོགས་བཅུར་སྤྲོས་པའི་
སྐུ་མཐའ་གར་སོང་བ། གང་ན་གནས་པ། ཇི་ལྟར་གནས་པ་ཐམས་ཅད་ཆགས་
ཐོགས་མེད་པར་རྟོགས་པ་ཡང་མཉྫའོ། །
དེ་ལྟ་བུའི་སྐུ་དེས་གཟུགས་ཇི་ལྟར་སྤྲུལ་ཞེ་ན། གཟུགས་རྣམས་སྣ་ཚོགས་
ཀུན་ཏུ་སྟོན་ཞེས་པ་སྟེ། འཇིག་རྟེན་དང་འཇིག་རྟེན་ལས་འདས་པའི་གང་ལ་གང་
འདུལ་བའི་སྤྲུལ་པའི་སྐུའི་གཟུགས་མི་འདྲ་བ་སྣ་ཚོགས་སུ་སྟོན་ཅིང་གདུལ་བྱ་
འདུལ་བ་ཡང་མཉྫའོ། །རིན་ཆེན་ཏོག་ནི་སེར་སྣ་ཅན་འདུལ་བའི་དོན་དུ་རིན་ཆེན་
འབྱུང་ལྡན་གྱི་ཕྱག་གཡས་པ་ན་ནོར་བུ་རིན་པོ་ཆེས་མཚན་པའི་ཕྱག་མཚན་
228 261



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
བསྣམས་ནས་གདུལ་བྱ་སེར་སྣ་ཅན་གྱི་བསམ་པ་རྫོགས་པར་བྱེད་ཅིང་དེ་བཞིན་
གཤེགས་པའི་ཟག་མེད་ལ་ངེས་པར་འགོད་པར་བྱེད་པ་ཡང་མཉྫའོ། །ནོར་བུ་
ཆེན་པོ་ནི་མཉམ་པ་ཉིད་ཀྱི་ཡེ་ཤེས་ལས་བྱུང་བའི་རིན་ཆེན་འབྱུང་ལྡན་དེས་
ཁམས་གསུམ་གྱི་ཆོས་ཀྱི་རྒྱལ་པོར་མངའ་བསྒྱུར་ཞིང་དགོས་འདོད་སྟེར་བས་སོ། །
མན་ངག་གི་དོན་ནི་འཇམ་དཔལ་རིན་པོ་ཆེའི་རིགས་དེ་སྒྲུབ་བྱར་བཞག་
ནས། དེ་སྒྲུབ་པར་བྱེད་པ་ལ་མཚན་རང་གི་དོན་དུ་སྒྲུབ་པ་དང༌
། གཞན་གྱི་དོན་
དུ་སྒྲུབ་པ་ལས་འདིར་རང་གི་དོན་དུ་སྒྲུབ་པ་སྟོན། དེ་ལ་རྒྱ་ཆེ་བའི་དོན་སྐྱེད་པའི་
རིམ་པའི་སྒོ་ནས་སྒྲུབ་པ་དང་
། ཟབ་མོའི་དོན་རྫོགས་པའི་རིམ་པའི་སྒོ་ནས་རང་
དོན་དུ་སྒྲུབ་པ་ལས། འདིར་རྫོགས་རིམ་གྱི་སྒོ་ནས་སྒྲུབ་པ་སྟོན། དེ་ལ་སྒོམ་
གཙོ་བའི་རྫོགས་རིམ་དང་
། བཟླས་པ་གཙོ་བའི་རྫོགས་རིམ་དང༌
། སྦྱིན་སྲེག་
གཙོ་བའི་རྫོགས་རིམ་གསུམ་ལས། འདིར་བཟླས་པ་གཙོ་བའི་རྫོགས་རིམ་སྟོན།
དེ་ལ་ཆེ་བའི་ཡོན་ཏན་དུ་འདོན་པ་དང་
། ཟབ་མོ་གསང་སྔགས་སུ་འདོན་པ་དང་།
མི་རྟོག་པ་ཡེ་ཤེས་སུ་འདོན་པ་དང་གསུམ་ལས་ཟབ་མོ་གསང་སྔགས་སུ་འདོན་པ་
སྟོན་པའོ། །
དེ་ལ་ རྒྱས་ པར་འདོན་པ་དང་། མདོར་བསྡུས་ སུ་འདོན་པ་ལས། རྒྱས་
པར་ འདོན་པ་སྟོན། དེ་ལ་རྒྱུད་རྫོགས་པར་འདོན་པ་དང་
། དུམ་བུར་འདོན་
ལས། དང་པོར་རྫོགས་པར་འདོན་པ་སྟོན། དེ་ལ་རིགས་བསྡུས་ཀྱི་རྣལ་འབྱོར་ལ་
གནས་ནས་རྒྱུད་རྫོགས་པར་འདོན་པ་དང་། རིགས་སོ་སོ་བའི་རྣལ་འབྱོར་ལ་
གནས་ནས་རྒྱུད་རྫོགས་པར་འདོན་པ་ལས། དང་ པོར་ རིགས་བསྡུས་ ཀྱི་རྣལ་
འབྱོར་ ལ་ གནས་ནས་ རྒྱུད་ རྫོགས་ པར་ འདོན་ པ་ ལ་གོང་ གི་ འཕྲོ་ བླངས་ཏེ།
228 --262



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རིགས་བསྡུས་པའི་རྟེན་གྱི་གང་ཟག་དེས་བསྲུང་བའི་འཁོར་ལོ་མདོར་བསྡུས་ནས་
རིགས་བསྡུས་པའི་གཞལ་ཡས་ཁང་རིགས་བསྡུས་པའི་གཙོ་བོ་གསུམ་བརྩེག་
པའི་བར་དུ་ལེའུ་བཞི་པ་ནས་འབྱུང་བ་བཞིན་བསྒོམས་ཏེ། དེས་རིགས་བསྡུས་ཀྱི་
མཚན་གཞལ་ཡས་ཁང་གི་ནང་དུ་བཀོད་ལ་འདོན། དེའི་ཕྱི་རོལ་གྱི་ཁོར་ཡུག་
དཀར་པོ་ལ་དེ་བཞིན་གཤེགས་པའི་རིགས་ཀྱི་མཚན་བཀོད་ལ་འདོན། དེའི་ཕྱི་
རོལ་གྱི་ཁོར་ཡུག་སྔོན་པོ་ལ་རྡོ་རྗེ་རིགས་ཀྱི་མཚན་བཀོད་ལ་འདོན། དེའི་ཕྱི་རོལ་
ཀྱི་ཁོར་ཡུག་དམར་པོ་ལ་པདྨའི་རིགས་ཀྱི་མཚན་བཀོད་ལ་འདོན།
དེ་ནས་སུམ་བརྩེག་པའི་ཐུགས་ཀ་ནས་རིན་པོ་ཆེའི་རིགས་ཀྱི་སྐུ་ཕྲ་མོ་
དཔག་ཏུ་མེད་པ་སྤྲོས་ཐུན་མོང་གི་མཛད་པ་བཅུ་གཉིས་བྱས། ཁྱད་པར་གྱི་མཛད་
པ་གདུལ་བྱ་སེར་སྣ་ཅན་གྱི་དོན་བྱས་ཚུར་འདུས་པས་ཕྱིར་རོལ་གྱི་འཁོར་ཡུག་
སེར་པོ་ལ་འདུས་པ་སྔའམ་ཞུ་བ་སྔ་ལས་རིན་པོ་ཆེའི་རིགས་ཀྱི་མཚན་འདོད་པའི་
དོན་གྲུབ་དམ་པ་སྟེ་ནས་ནོར་བུ་ཆེན་པོ་རིན་ཆེན་ཏོག་གི་བར་དུ་མཚན་གྱི་ཡི་གེར་
གྱུར། དེ་ལ་དམིགས་ལ་གདོན། དེ་ནས་སུམ་བརྩེག་པའི་ཐུགས་ཀ་ནས་ལས་ཀྱི་
རིགས་ཀྱི་སྐུ་སྤྲོས་ལ་ཕྱི་རོལ་གྱི་འཁོར་ཡུག་ལྗང་གུ་ལ། ལས་ཀྱི་རིགས་ཀྱི་མཚན་
བཀོད་ལ་གདོན་ལ་འཕྲོ་ཅན་དུ་ལུས་པའོ། །དེ་ནས་རིགས་སོ་སོ་བའི་རྣལ་འབྱོར་
ལ་གནས་ནས་རྒྱུད་རྫོགས་པར་གདོན་ན་ཡང་གོང་གི་འཕྲོ་བླངས་ཏེ། དེ་ཡང་དང་
པོ་བསྲུང་བའི་འཁོར་ལོ་མདོར་བསྡུས་པ་ནས། རིགས་བསྡུས་ཀྱི་གཞལ་ཡས་
ཁང་དུ་རིགས་བསྡུས་ཀྱི་གཙོ་བོ་སུམ་བརྩེག་པའི་བར་དུ་གོང་ལེའུ་བཞི་པར་
བསྟན་པ་བཞིན་དུ་བསྒོམས་ཏེ། དེས་གཞལ་ཡས་ཁང་གི་ནང་དུ་རིགས་བསྡུས་
ཀྱི་མཚན་བཀོད་ ལ་ གདོན། དེ་ཐོན་པ་དང་ རིགས་ བསྡུས་ ཀྱི་གཙོ་བོ་གསུམ་
228 --263



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼པ༽
བརྩེག་པ་སྟོང་པ་ཉིད་དུ་བསྒོམས་ལ། དེའི་ཤུལ་དུ་སྐད་ཅིག་གིས་དེ་བཞིན་
གཤེགས་པའི་རིགས་ཀྱི་གཙོ་བོ་སུམ་རྩེག་པ་བསྐྱེད་ལ་དེས་ཕྱི་རོལ་གྱི་འཁོར་
ཡུག་དཀར་པོ་ལ་དེ་བཞིན་གཤེགས་པའི་རིགས་ཀྱི་མཚན་བཀོད་ལ་གདོན།
དེ་ཐོན་པ་དང་དེ་བཞིན་གཤེགས་པའི་རིགས་སུམ་རྩེག་པ་དེ་སྟོང་པར་
སྒོམས་ལ་དེའི་ཤུལ་དུ་རྡོ་རྗེ་རིགས་ཀྱི་སུམ་རྩེག་པ་བསྐྱེད་ལ་དེའི་འཁོར་ཡུག་
སྔོན་པོ་ལ་རྡོ་རྗེ་རིགས་ཀྱི་མཚན་བཀོད་ལ་གདོན། དེ་ཐོན་པ་དང་རྡོ་རྗེ་རིགས་ཀྱི་
གཙོ་བོ་གསུམ་བརྩེག་པ་སྟོང་པར་སྒོམས་ལ། དེའི་ཤུལ་དུ་པདྨ་རིགས་ཀྱི་སུམ་
བརྩེག་པ་བསྐྱེད་པའི་དེ་ཕྱི་རོལ་གྱི་ཁོར་ཡུག་དམར་པོ་ལ་པདྨའི་རིགས་ཀྱི་མཚན་
བཀོད་ལ་གདོན། དེ་ཐོན་པ་དང་དེའི་ཤུལ་དུ་རིན་པོ་ཆེ་རིགས་ཀྱི་སུམ་བརྩེག་པ་
བསྐྱེད་དེ།
དེའི་ཐུགས་ཀ་ནས་རིན་པོ་ཆེའི་རིགས་ ཀྱི་སྐུ་ཕྲ་མོ་སྤྲོས་ཐུན་མོང་གྱི་
མཛད་པ་བཅུ་གཉིས་བྱས། ཁྱད་པར་གྱི་མཛད་པ་གདུལ་བྱ་སེར་སྣ་ཅན་གྱི་དོན་
བྱས། ཚུར་འདུས་པས་འཁོར་ཡུག་སེར་པོ་ལ་འདུས་པ་ལྔ་འམ་ཞུ་བ་ལྔ་ལས་རིན་
པོ་ཆེའི་རིགས་ཀྱི་མཚན་གྱི་ཡི་གེར་གྱུར། དེ་ལ་དམིགས་ལ་འདོད་པའི་དོན་གྲུབ་
དམ་པ་སྟེ་ནས། ནོར་བུ་ཆེན་པོ་རིན་ཆེན་ཏོག་གི་བར་དུ་འདོན་ནོ། །དེ་ཐོན་པ་
དང་རིན་པོ་ཆེའི་གཙོ་བོ་སུམ་བརྩེག་པ་དེ་སྟོང་པར་བསྒོམས་ལ་དེའི་ཤུལ་དུ་ལས་
ཀྱི་རིགས་ཀྱི་སུམ་བརྩེག་པ་བསྐྱེད་ལ། ཕྱི་རོལ་གྱི་ཁོར་ཡུག་ལྗང་གུ་ལ། ལས་ཀྱི་
རིགས་ཀྱི་མཚན་བཀོད་ལ་འདོན། བྱ་བ་ཡང་འཕྲོ་ཅན་དུ་ལུས་ཏེ། དེ་ལྟར་འཕྲོ་
ཅན་གཉིས་སོ། །
རྒྱུད་འདི་དུམ་བུར་འདོན་ན། རྒྱུ་མཚན་གསུམ་གྱིས་དུམ་བུར་འདོན་ཏེ།
228 --264



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རྟེན་གྱི་གང་ཟག་གཅིག་རིན་པོའི་རིགས་སུ་དབང་བསྐུར་ཐོབ་པས། ལེ་ཚེ་གཞན་
ལ་སྤྱད་དུ་མི་རུང་པས་དུམ་བུར་འདོན་པ་ཡང་སྲིད། གལ་ཏེ་རྒྱུད་འདི་རང་ལ་
ཁྱད་པར་དུ་མོས་ནས་དུམ་བུར་འདོན་པ་ཡང་སྲིད། གལ་ཏེ་རྟེན་གྱི་གང་ཟག་དེ་
འཕགས་པ་འཇམ་དཔལ་དཔལ་གྱི་རྣལ་འབྱོར་པ་ཡིན་པ་ལ་རྒྱས་པའི་ལས་
གཅིག་སྒྲུབ་དགོས་པར་བྱུང་ན་རྒྱུད་འདི་ཁྱད་པར་དུ་རྒྱས་པའི་ལས་ལ་ཤིས་པ་
ཡིན་པས་དུམ་བུར་འདོན་པ་ཡང་སྲིད་པས་དུམ་བུར་འདོན་ན། རྟེན་གྱི་གང་ཟག་
དེས་གནས་ཁང་ཡིད་དང་མཐུན་པ་ཞིག་ཏུ་བསྲུང་བའི་འཁོར་ལོ་མདོར་བསྡུས་པ་
ནས་རིན་པོ་ཆེའི་རིགས་ཀྱི་གཞལ་ཡས་ཁང་དུ་རིན་པོ་ཆེའི་རིགས་ཀྱི་གཙོ་བོ་
སུམ་བརྩེགས་པའི་བར་དུ་གོང་ལེའུ་བཞི་པར་བསྟན་པ་བཞིན་བསྒོམས་ཏེ། དེའི་
ཐུགས་ཀའི་ཨོཾ་ལས་རིན་པོ་ཆེའི་རིགས་ཀྱི་སྐུ་ཕྲ་མོ་དཔག་ཏུ་མེད་པ་སྤྲོས་ཐུན་
མོང་གི་མཛད་པ་བཅུ་གཉིས་བྱས། ཁྱད་པར་དུ་སེར་སྣ་ཅན་གྱི་དོན་བྱས། ཚུར་
འདུས་པས་བྱེ་མ་ལུང་པ་ནི་ལྷ་དང་མཚན་དུ་ངོ་སྦྱར་བ་གསུང་སྟེ། དེ་འགྲེལ་པ་ན་
མེད་དོ། །
པུ་རངས་པའི་ཞལ་ནས། མཚན་ཚན་པ་ལྔ་བཀོད་དེ། གོང་དུ་ས་བཅད་
ལྔ་པོ་ལ་བྱ་སྟེ། དབུས་སུ་རིན་པོ་ཆེའི་རིགས་ཀྱི་དེ་བཞིན་གཤེགས་པའི་རིགས་
ཀྱི་མཚན། ཤར་དུ་རིན་པོ་ཆེའི་རྡོ་རྗེའི་རིགས། ལྷོར་རིན་པོ་ཆེའི་རིན་པོ་ཆེའོ། །
ནུབ་ཏུ་རིན་པོ་ཆེ་པདྨའི། བྱང་དུ་རིན་པོ་ཆེའི་རིགས་ཀྱི་ལས་ཀྱི་རིགས་ཀྱི་མཚན་
བཀོད་དེ། དེ་ལྟར་མཚན་ཚན་ པ་ལྔ་ པོ་དེ་ལ་དམིགས་ལ། ཚར་གསུམ་མམ།
བདུན་ནམ། ཉེར་གཅིག་གམ། རྒྱ་རྩ་བརྒྱད་ཀྱི་བར་དུ་ཅི་ནུས་སུ་འདོན། དེ་ལས་
སྐྱོ་ན་མཚན་ལ་མཚན་གྱི་བསྟོད་པ་བྱས་ན་དངོས་གྲུབ་གཉིས་མྱུར་དུ་འབྱུང་བས་
228-265



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
འདུད་ཉི་ཤུས་བསྟོད་དོ། །
དེ་ནས་ཐུགས་ཀ་ནས་འོད་ཟེར་སྤྲོས་ལ་མཚན་གྱི་ཡི་གེ་དེ་རྣམས་རྡོ་ཁབ་
ལེན་གྱིས་ཁབ་བླངས་པ་བཞིན་དུ་ཐུགས་ཀར་བསྡུས། ཡང་འོད་ཟེར་སྤྲོས་ཏེ་རྡོ་
རྗེ་ཆེན་པོ་ལ་སོགས་པ་ཡང་ཚུར་བསྡུས་ལ་སྟོང་པར་བསྒོམ། དེའི་ངང་ལས་དང་
པོའི་སངས་རྒྱས་སུ་ལངས་ལ་སྤྱོད་ལམ་ཡན་ལག་བརྒྱད་ཅི་རིགས་སུ་བྱའོ། །དེས་
ནི་དུམ་བུར་གདོན་པ་སྟེ། དེ་ རང་གིས་རྫོགས་པའོ། །འཕགས་པ་འཇམ་དཔལ་
གྱི་ཏི་ཀ་ལས་ལེའུ་དགུ་པའོ།། 11
ལེའུ་བཅུ་པ་འདི་ལ་བཞི་ལས་དགོས་པའི་དོན་ནི། ལེ་ལོ་ཅན་གྱི་རྟེན་གྱི་
གང་ཟག་གཅིག་གིས་རང་གི་དོན་དང་
། གཞན་གྱི་དོན་མ་ལུས་པར་འགྲུབ་ཏུ་
འཇུག་པའོ། །བསྡུས་པའི་དོན་ལ་ལྔ་ལས་དང་པོར་ལས་ཀྱི་རིགས་ཀྱི་དེ་བཞིན་
གཤེགས་པའི་རིགས་ཀྱི་མཚན་སྟོན། དེ་ལ་གསུམ་ལས་དང་པོ་དུས་གསུམ་གྱི་
སངས་རྒྱས་ཐམས་ཅད་ཀྱིས་རྟོགས་པར་བྱ་རྒྱུ་བླ་ན་མེད་པའི་སྒོ་ནས་བསྟོད་པ་
སྟོན་ཏེ། དེའི་ཚིག་དོན་ནི་སངས་རྒྱས་ཀུན་ནི་དུས་གསུམ་གྱི་སངས་རྒྱས་སོ། །
རྟོགས་བྱ་བ་ནི་དུས་གསུམ་གྱི་སངས་རྒྱས་དང་ཐམས་ཅད་ཀྱིས་རྟོགས་པར་བྱ་
རྒྱུའམ་ཤེས་པར་བྱ་རྒྱུའམ། མངོན་དུ་བྱ་རྒྱུ་ཡང་རྗེ་བཙུན་བཞུགས་པའོ། །
དེ་ ལྟར་ཡང་ས་ཀྲ་ཧའི་རྒྱུད་ཕྱི་མ་ནས། མངོན་ པར་བྱང་ཆུབ་ཁྱོད་ལ་
བརྟེན། ཁྱོད་ནི་ཀུན་གཟིགས་ཡབ་ཡུམ་སྟེ། །བྱུང་དང་འབྱུང་བར་འགྱུར་བ་སྟེ། །
དེ་བཞིན་གཤེགས་རྣམས་ཁྱོད་ལ་བརྟེན་ཞེས་སོ། །སངས་རྒྱས་བྱང་ཆུབ་ནི་ཉན་
ཐོས་ ཀྱི་ བྱང་ཆུབ་དང་། རང་ སངས་ རྒྱས་ ཀྱི་དང༌། ཡང་ དག་ པར་ རྫོགས་ པའི་
སངས་རྒྱས་ཀྱི་བྱང་ཆུབ་པ་དང་གསུམ་སྟེ། དེ་གསུམ་དུ་བྱུང་པ་ཡང་མཉྫའོ། །དེ་
228 -266



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཉིད་ཀྱི་ཕྱིར་ན་བླ་ན་མེད་ཞེས་སྟེ། བྱང་ཆུབ་གསུམ་པོ་དེའི་གོང་ན་གཞན་མེད་
པའོ། །
ད་ནི་གསང་སྔགས་དང་ཡི་གེའི་མཚན་གྱི་སྒོ་ནས་བསྟོད་པ་ནི། གསང་
སྔགས་ལས་བྱུང་ནི་ཀུན་རྫོབ་ཏུ་ལོ་འཇིག་རྟེན་དང་འཇིག་རྟེན་ལས་འདས་པའི་
གསང་སྔགས་ཀྱི་བྱུང་སར་འབྱུང་བ་དེ་ཡང་མཉྫའོ། །དེ་ཡང་དོན་དམ་པར་ནི་ཡི་
གེ་མེད་ཞེས་པ་བརྗོད་པ་ཐམས་ཅད་དང་བྲལ་བའི་ཆོས་ཀྱི་དབྱིངས་སྟོང་ཉིད་ཀྱི་
དོན་དང་ལྡན་པ་ཡང་མཉྫའོ། །
གསང་སྔགས་ཆེན་པོ་རིགས་གསུམ་པ་ནི། གསང་སྔགས་ཞེས་པ་གདུལ་
བྱའི་ཡིད་སྐྱོབ་པའོ། ཆེན་པོ་ནི་མཉྫའི་སྟོང་ཉིད་དེས་ཐམས་ཅད་ལ་ཁྱབ་པའོ།
རིགས་གསུམ་ནི་ ཀུན་རྫོབ་ཏུ་ སྐུའི་ རིགས་རྣམ་སྣང་། གསུང་ གི་ རིགས་སྣང་
མཐའ། ཐུགས་ཀྱི་རིགས་མི་བསྐྱོད་པ་གསུམ་གྱི་བདག་ཉིད་དུ་བྱུང་བ་ཡང་མཉྫའོ། །
དེ་ལྟར་གསང་བ་འདུས་པའི་ལེའུ་བདུན་པ་ནས། དེ་ནས་བྱང་ཆུབ་སེམས་དཔའ་
སེམས་དཔའ་ཆེན་པོ་དེ་དག་གིས་དེ་བཞིན་གཤེགས་པ་ཐམས་ཅད་ཀྱི་སྐུ་དང་
གསུང་དང་ཐུགས་རྡོ་རྗེ་ནམ་མཁའི་ཚུལ་སྦྱར་ནས་ཆེད་དུ་བརྗོད་པ་འདི་ཆེད་དུ་
བརྗོད་དོ་ཞེས་སོ། །གསང་སྔགས་དོན་ཀུན་སྐྱེད་པ་པོའི་གསང་སྔགས་ནི་འཇིག་
རྟེན་དང་ལོ་འཇིག་རྟེན་འདས་པའི་གསང་སྔགས་སོ། །
དོན་ཀུན་སྐྱེད་པ་པོ་ནི་འཇིག་རྟེན་པའི་གསང་སྔགས་ཀྱི་ལས་ཀྱི་ཚོགས་
བསྐྱེད་པར་བྱེད་ལ། འཇིག་རྟེན་ལས་འདས་པའི་གསང་སྔགས་ཀྱིས་ཐུན་མོང་གི་
དངོས་གྲུབ་དང་
། མཆོག་གི་དངོས་གྲུབ་སྐྱེད་པར་བྱེད་པས་སོ། །ཐིག་ལེ་ཆེན་པོ་
ཞེས་པ་ཀུན་རྫོབ་ཏུ་ཨཱ་ལི་བཅུ་དྲུག་ཀཱ་ལི་སུམ་ཅུ་རྩ་བཞིར་སྟོན་པ་ཡང་མཉྫའོ། །
228-267



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
ཡི་གེ་མེད་ནི་དོན་དམ་དུ་ཡི་གེའི་བརྗོད་པ་ཐམས་ཅད་དང་བྲལ་བ་དེ་ཡང་མཉྫའོ
། །
སྟོང་པ་ཆེན་པོ་ནི་ཆོས་ཀྱི་སྐུའི་ལྡོག་པའི་དབྱེ་བས་དགག་བྱ་བཅུ་དྲུག་ཏུ་བཀག་
ཅིང་དེས་སྟོང་པའི་སྟོང་པ་བཅུ་དྲུག་ཡང་རྗེ་བཙུན་དུ་གནས་པའོ། །ཡི་གེ་ལྔ་ནི་དེ་
བཞིན་གཤེགས་པ་ལྔ་བསྐྱེད་པའི་ས་བོན་ཨ་ཧཱུྃ་ཨོཾ་ཧྲི་ཨ་དང་ལྔར་གནས་པ་ཡང་
མཉྫའོ། །ཐིག་ལེ་ནི་ངག་གི་དབང་ཕྱུག་སྐྱེད་པར་བྱེད་པའི་ས་བོན་ཚུ་ལ་བྱའོ། །དེ་
ཡང་དོན་དམ་པར་སྟོང་པར་འདུག་པས་ན་སྟོང་པ་ཞེས་བྱ། ཡི་གེ་དྲུག་ནི་རྒྱ་དཔེ་
རང་ལ་ཤ་ཏ་བྱ་བ་དང་དེ་མ་ལོག་ན་ཡི་གེ་བརྒྱར་འོང་སྟེ། འཇམ་དཔལ་གྲགས་
པས་ཀྱང་ཡི་གེ་རྒྱ་པར་བཀྲལ་ལོ། །ཤ་ཌ་ཊ་ཞེས་པ་དང་ལོག་བྱུང་ན་ཡི་གེ་དྲུག་
ཏུ་འོང་སྟེ། དགྱེས་པའི་རྡོ་རྗེས་ཀྱང་ཡི་གེ་དྲུག་པར་བཀྲལ་ཏེ་ཨོཾ་བཱ་ཀི་ཤྭ་ར་སུཾ་
ཞེས་པའི་ཡི་གེ་དྲུག་གི་བདག་ཉིད་དུ་བྱུང་བ་དེ་ཡང་མཉྫའོ
། །འདི་ལ་མན་ངག་ཏུ་
བཤད་ན་ངག་གི་དབང་ཕྱུག་རང་རྐྱ་བའི་སྒྲུབ་ཐབས་དང་
། རྒྱུད་བསྐྱེད་རིམས་སུ་
འདོན་པ་གཉིས་སྟོན་ཏེ། དང་པོར་དང་པོའི་སངས་རྒྱས་ཀྱི་ང་རྒྱལ་དང་ལྡན་པས་
བསྲུང་བའི་བསམ་པས་ཡང་སྙིང་གི་སྔགས་བརྗོད་པས་བདག་དང་ག་ བསྲུང་
བར་འགྱུར་རོ། །
དེ་ནས་ནམ་མཁའ་ལ་འཇམ་དཔལ་སྐུ་མདོག་དཀར་སེར་གཅིག་ཏུ་རྫུས་
སྐྱེས་ཀྱི་ཚུལ་དུ་བསམ་མོ། །དེ་དཀོན་མཆོག་གསུམ་ལ་ཕྱག་འཚལ་ལོ། །ཞེས་པ་
ནས། འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག །ཅེས་པའི་བར་དུ་བརྗོད་
དེ། དེས་ཚིག་དོན་དྲན་པར་བྱས་ནས་ཚོགས་བསག་གོ །དེ་ནས་སྡོམ་པ་བཟུང་
ལ། དེའི་ རྗེས་ ལ་ སྟོང་ པར་ བསྒོམས་ ལ་ དེ་ལས་ ཨཾ་ གཅིག་བསམ། དེ་ འཕྲོས་
འདུས་པ་ལས་ཨུཏྤལ་ཡུཾ་གྱིས་མཚན་པ་གཅིག་ཏུ་གྱུར། དེ་ལས་འཇམ་དཔལ་སྐུ་
228 --268



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
མདོག་དཀར་སེར་དུ་གྱུར་དེ་ཕྱག་གཉིས་གཡས་ན་རལ་གྲི། གཡོན་ན་ཨུཏྤལ་གྱི་
སྟེང་ན་པོ་ཏི་བསྣམས་པ། དཔག་ཚད་གསུམ་གྱིས་མཐོ་བའི་པདྨའི་སྡོང་པོའི་སྟེང་
ན་པདྨ་དང་ཟླ་བའི་གདན་ལ་བཞུགས་པར་བསམས་ཏེ། དེ་ལ་སྐུ་ལ་རྒྱན་ཐམས་
ཅད་ཀྱིས་བརྒྱན་པའོ། །
དེ་ནས་བྱིན་གྱིས་བརླབ་པའི་བསམ་པ་དང་ལྡན་པ་ལས་སྔགས་བརྗོད་
པས་སྐུ་དེ་སྐྱེ་མེད་ཆོས་ཀྱི་དབྱིངས་ཤིན་ཏུ་རྣམ་པར་དག་པའི་རང་བཞིན་དུ་
བསམ། དེ་ནས་ཡང་ལས་སྔགས་བརྗོད་པས་མདུན་གྱི་ནམ་མཁའ་ལ་པདྨ་དང་
ཟླ་བའི་སྟེང་དུ་ཡེ་ཤེས་སེམས་དཔའ་སྤྱན་དྲངས་ལ་ཛ༔ཧཱུྃ་བཾ་ཧོས་རང་ལ་བསྟིམ་
མོ། །
དེ་ནས་ཕྱག་རྒྱ་བཞི་དང་ལྡན་པ་དང་དབང་དང་ལྡན་པར་བསྒོམ། དེ་ནས་
ཡང་ལས་སྔགས་བརྗོད་པས་ཁམས་གསུམ་གྱི་སེམས་ཅན་ཐམས་ཅད་འདུས་ཏེ།
འཇམ་དཔལ་རྡོ་རྗེ་འཆང་ཆེན་པོའི་རང་བཞིན་དུ་གྱུར་ཏེ། བདག་གི་བདེ་འཁོར་
ན་ལྷམ་མེ་ལྷན་ནེར་ཆོས་ཉན་པར་འདུག་པར་བསམས་ཏེ། དེ་རྣམས་ལ་ཟབ་
མོའི་ཆོས་བསྒྲགས་པར་བསམ་ལ། རང་གི་ལྕེ་རལ་གྲིར་བསམ་སྟེ་འཇམ་དཔལ་
གྱི་མཚན་ཡང་དག་པར་བརྗོད་པ་གདོན་པར་བྱའོ། །དེ་ཡང་ལྕེ་རལ་གྲིར་གྱུར་པ་
དེ་ལ་རང་སྒྲ་ལྷང་ལྷང་བྱུང་བས་ཁམས་གསུམ་གྱི་སེམས་ཅན་དེ་རྣམས་ཀྱི་ཉོན་
མོངས་པ་དག་པའམ་བྱང་བར་བསམ་ཞིང་བརྗོད་དོ། །དེ་ནས་ཐོན་པ་དང་ཁོར་
དེ་རྣམས་མོས་པ་བཏང་བས་ཡེ་ཤེས་པ་གཤེགས་པ་དང་དམ་ཚིག་ལྷ་སྟོང་པར་
བསམས་ལ་དང་པོའི་སངས་རྒྱས་སུ་ལང་ལ་སྤྱོད་ལམ་བྱ་སྟེ། དེ་ནི་རྒྱུད་སྐྱེད་
རིམས་སུ་གདོན་པའོ། །
228 -269



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ།
མཉྫའོ། །དེས་ཅི་བྱེད་ན་སྤྲུལ་པ་འགྱེད་པ་དེ་ཉིད་ཀྱི་ཇི་ལྟ་བ་བཞིན་དུ་འགྲོ་བ་
གདུལ་བྱ་རྣམས་ལ་ཕྱིན་ཅི་མ་ལོག་པའི་ཆོས་བསྟན་པས་དོན་བྱེད་པ་ཡང་མཉྫའོ། །
སྤྲུལ་སྐུ་དེ་ཡང་འཇིག་རྟེན་པས་འདུལ་བ་ལ་འདི་རྣམས་སུ་སྟོན་ཏེ། ལྷའི་དབང་
པོ་ནི་ཁྱབ་འཇུག་ལ་བྱ་སྟེ་ས་འོག་ལྷ་མ་ཡིན་ལ་དབང་བྱེད་པས་སོ། །ལྷའི་བླ་ནི་
ཚངས་པ་སྟེ། དེ་ཡང་བསམ་གཏན་དང་པོའི་དུས་སུ་ལྷའི་བུས་གྲོགས་གཅིག་ཡོད་
ན་ཅི་མ་རུང་བྱས་པས་ལྷ་ཚངས་པ་ཡོངས་པས་དེ་ལ་བྱའོ། །ལྷའི་བདག་པོ་ནི་མུ་
སྟེགས་ཀྱི་ལྷ་རྣམ་པར་སྣང་བྱེད་དེས་འཇིག་རྟེན་པའི་ལྷ་ལ་དབང་བྱེད་པས་སོ། །
ལྷ་མིན་བདག་ནི་གཟའ་ར་ཧུ་ལ་སྟེ། གཟའ་རྣམས་ལ་དབང་བྱེད་པས་སོ། །
འཆི་མེད་དབང་པོ་ནི་བརྒྱ་བྱིན་ཏེ་ཁོ་རང་གི་ཚེ་སྟོང་མ་ཐུབ་ཀྱི་བར་དུ་མི་འཆི་
བའོ། །ལྷའི་ལྷ་ནི་གཟའ་ཕུར་བུ་སྟེ་དེ་ཡང་ལྷ་དང་ལྷ་མ་ཡིན་འཐབ་པས་ལྷ་མ་
ཡིན་རྒྱལ། ལྷ་ཕམ་པ་ལ་གཟའ་ཕུར་བུས་ལྷའི་སྲིད་བྱས་ཏེ་ལྷ་མ་ཡིན་ཕམ་པར་
བྱས་ པས་ ལྷ་རྣམས་ན་རེ་ཕུར་བུ་ལ་ ཁྱོད་ལྟ འི་ ཡང་ལྷ་ ཡིན་ཞེས་ཟེར་བ་སྟེ།
འཇོམས་བྱེད་ནི་ཚོགས་བདག་གླང་སྣ་སྟེ་བགེགས་ཀྱི་རྒྱལ་པོ་བི་ན་ཡ་ཀར་སྤྲུལ་
ནས་བགེགས་ཐམས་ཅད་འཇོམ་པར་བྱེད་པས་སོ། །འཇོམས་བྱེད་ནི་ལྷ་དབང་
ཕྱུག་ཆེན་པོའི་ཆུང་མ་གསུམ་པའི་རང་བཞིན་ནོ། །དབང་ཕྱུག་ཆེན་པོ་ནི་འཇིག་
རྟེན་པས་འདུལ་བ་ལ་འཇིག་རྟེན་པའི་ལྷ་བརྒྱད་མངའ་བརྙེས་ནས་དེར་སྤྲུལ་པ་
ཡང་མཉྫའོ། །
འོ་ན་མཉྫ་དེ་འཁོར་བ་ལས་མ་རྒལ་ལམ་ཞེ་ན། སྲིད་པ་ནི་འཁོར་བའི་
ཆོས་སོ། །དེ་ཉིད་དགོམ་པ་སྟེ་དེ་ལས་ཐར་པར་དཀའ་བས་སོ། །མཉྫས་འཁོར་བ་
ལས་རྒལ་བའི་ཕྱིར་ན་རྒལ་བ་ཞེས་བྱའོ། །གཅིག་པུ་ནི་སྤྲུལ་པ་སྟེ་དེ་རྣམས་ཀྱང་
228 -272



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
རྗེ་བཙུན་གྱི་ཐུགས་གཉིས་མེད་གཅིག་པུའི་རྣམ་འཕྲུལ་དུ་བསྟན་པའོ། །སྟོན་པ
ནི་སེམས་ཅན་ཐམས་ཅད་ཀྱི་བྱ་བ་བྱེད་པ་སྟེ་དེ་ཡང་ངན་སོང་དུ་སྐྱེས་པ་རྣམས་ལ་
དེ་བཞིན་གཤེགས་པའི་སྐུའི་འོད་ཟེར་ལས་དེ་བཞིན་གཤེགས་པའི་སྐུར་བསྟན་
པས་རབ་ཏུ་དད་པར་བྱས་ཏེ་མཐོ་རིས་ལ་འཇོག་པར་བྱེད་དོ། །མཐོ་རིས་སུ་སྐྱེས་
པ་ལ་ཡང་སྐལ་པ་དང་མི་ལྡན་པ་རྣམས་ལ་སྐུའི་འོད་ཟེར་གྱིས་དད་པར་བྱས་ཏེ་
བདེ་བའི་ལམ་ལ་འགོད་པར་བྱེད་དོ། །སྐལ་པ་དང་ལྡན་པའི་རིགས་རྣམས་ལ་
དགེ་བའི་རྩ་བ་མ་སྐྲུན་པ་རྣམས་བསྐྲུན་པར་བྱས་ལ། བསྐྲུན་པ་རྣམས་ཡོངས་སུ་
སྨིན་པར་བྱས་ཏེ་མཐོ་རིས་དང་ཐར་པ་ལ་འགོད་པར་བྱེད་དོ། །ཉན་ཐོས་དང་
རང་སངས་རྒྱས་དང་བྱང་ཆུབ་སེམས་དཔའ་ལ་བཀོད་པ་ལ། བྱང་ཆུབ་སེམས་ནི་
སངས་རྒྱས་ལ་བཀོད་པས་ན་སྟོན་པའོ། །དེ་ཉིད་ཀྱི་ཕྱིར་ན་འགྲོ་བའི་བླ་མ་སྟེ། །
འགྲོ་བ་རྣམས་ཀྱི་སློབ་དཔོན་དུ་བཞུགས་པའོ། །མཚན་གྱི་བགོས་པ་བྱས་ན་འགྲོ་
བའི་བླ་མར་མ་གཏོགས་སོ། །
ད་ནི་ལས་ཀྱི་རིགས་ཀྱི་རིན་པོ་ཆེའི་རིགས་ལ་གསུམ་ལས། དང་པོ་ཆོས་
ཀྱི་སྦྱིན་པ་དང་བདུད་ཐམས་ཅད་བཏུལ་བའི་སྒོ་ནས་བསྟོད་པ་ནི། འཇིག་རྟེན་
ཕྱོགས་བཅུར་རབ་གྲགས་པ་ཆེན་པོ་དང་ལྡན་པ་ཡང་མཉྫའོ། །འོ་ན་རྒྱུ་ཅི་ལས་
གྲགས་ཞེ་ན། ཆོས་ཀྱི་སྦྱིན་བདག་ཞེས་པ་ཕྱོགས་བཅུའི་ཆོས་ཀྱི་སྦྱིན་པ་འཆད་
པའི་བདག་ཉིད་དོ། །དེ་ཉིད་ ཕྱིར་ན་ཆེ་བ་པོ་ཞེས་པ་གཡོ་བ་དང་མི་གཡོ་བ་
ཐམས་ཅད་དུ་ཁྱབ་ཅིང་སྤྲུལ་པས་སོ། །
འདི་ན་མར་བདུད་བཞི་ལས་རྒྱལ་བའི་བདག་ཉིད་དུ་ཡང་སྟོན་ཏེ། དེ་
ཡང་སེམས་ཅན་ཐམས་ཅད་བུ་གཅིག་པ་ལྟར་བྱམས་སྙིང་རྗེ་བདེ་བར་འདོད་པའི་
228 -273



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༡༽
ཁྲབ་གོན་པས་བྱམས་པའི་གོ་ཆ་ཆོས་པ་སྟེ་ཞེས་པའོ། །སེམས་ཅན་ཐམས་ཅད་
སྡུག་བསྔལ་དང་བྲལ་ཞིང་བདེ་བར་འདོད་པའི་ སྙིང་རྗེ་ཡི་ནི་ཡ་ལད་བགོས་
ཞེས་སོ། །གོས་དེ་ལྟར་གོན་ནས་ཕྱག་མཚན་ཅི་བསྣམས་ན་ཤེས་རབ་ནི་ཤེས་
རབ་ཀྱི་ཕ་རོལ་ཏུ་ཕྱིན་པའི་པུ་ཏི་ཕྱག་གཡོན་གྱི་ཐུགས་ཀར་བསྣམས་པ། ཐུགས་
སྟོང་པ་ཉིད་མཚོན་པའོ། །རལ་གྲི་ནི་ཡེ་ཤེས་ ཀྱིས་ ཉོན་མོངས་པ་གཅོད་པའི་
བརྡར་ཕྱག་གཡས་ན་རལ་གྲི་བསྣམས་པའོ། །མདའ་ནི་སེམས་ཕྲ་མོ་འབིགས་
ཤིང་ཤེས་བྱའི་སྒྲིབ་པ་སྦྱོང་བའི་བརྡར་གཡས་ཀྱི་འོག་མ་ན་བསྣམས་པའོ། །གཞུ་
ནི་རྡོ་རྗེས་མཚན་པའི་གཞུ་གཡོན་གྱི་འོག་མ་ན་བསྣམས་པའོ། །དེ་ལྟར་བྱམས་
པའི་ཁྲབ་གོན། སྙིང་རྗེའི་ཡ་ལད་བཅུག །མཚོན་དུ་ཤེས་རབ་རལ་གྲིའི་མདའ་
གཞུ་ཐོགས་ནས་གང་དང་འཐབ་ཞེ་ན། ཉོན་མོངས་པའི་སྒྲིབ་པ་ནི་འདོད་ཆགས་
ལ་སོགས་གཙོ་བོའི་ཉོན་མོངས་པ་དྲུག་གོ །མི་ཤེས་ནི་ཤེས་བྱའི་སྒྲིབ་པ་སྟེ་ལྷན་
ཅིག་སྐྱེས་པའི་མ་རིག་པས་དངོས་པོའི་གནས་ལུགས་ཤེས་སུ་མི་སྟེར་བའོ། །
གཡུལ་ནི་རྗེ་བཙུན་གྱིས་སྒྲིབ་པ་གཉིས་དང་གཡུལ་སྤྲད་པས་སྒྲིབ་པ་གཉིས་སེལ་
བ་ཡང་མཉྫཡིན་པའོ། །
དེ་ལ་མན་ངག་ཏུ་ཤེས་རབ་སྐྱེད་པའི་སྒྲུབ་ཐབས་སྟོན་ཏེ། དེའི་རིམ་པ་
ཡང་བྱམས་པ་དང་སྙིང་རྗེ་སྔོན་དུ་འགྲོ་བས་བསྲུང་བ་མདོར་བསྡུས་བྱ། བདུན་
རྣམ་དག་དང་ཚད་མེད་པ་བཞི་བསྒོམ། སྡོམ་པ་གཟུང་བ་དང་
། དེ་ནས་སྟོང་པའི་
ངང་ལས་པཾ་ལས་པདྨ་ཨ་ལས་ཟླ་བ་དེའི་སྟེང་དུ་དྷཱི། དྷི་ལས་རལ་གྲི་དེ་ལས་རྡོ་རྗེ་
རྣོན་པོ་མདོག་དམར་པོ་ཕྱག་བཞི་པ་གཡས་དང་པོ་ན་རལ་གྲི། གཡོན་དང་པོ་ན་
པོ་ཏི། འོག་མ་གཉིས་ན་མདའ་དང་གཞུ་བསྣམས་པའོ། །དེའི་སྙིང་གར་ཟླ་བའི་
228 -274



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ས་
དལ་དེའི་སྟེང་དུ་ཡི་གེ་དྷི། དེ་ལས་འོད་འཕྲོས་པས་ཡེ་ཤེས་སེམས་དཔའ་སྤྱན་
དྲངས་གཉིས་སུ་མེད་པར་བསྲེ་ཕྱག་རྒྱ་བཞི་དང་ལྡན་པར་བསྒོམ། དབང་དང་
ལྡན་པར་སྒོམས་ཏེ་རིན་པོ་ཆེའི་མྱུ་གུས་སོ། །
དེའི་སྤྱི་བོར་པཾ་སེར་པོ་ཐིག་ལེ་དཀར་པོ་སྒོམ། ཐིག་ལེ་ལ་བྱང་ཆུབ་ཀྱི་
སེམས་འཛག་པས་ལུས་ཀྱི་ཡན་ལག་དང་ཉིང་ལག་ཐམས་ཅད་གང་བར་བསྒོམ།
ཉོན་མོངས་པ་ཐམས་ཅད་བྱང་བར་བསམ་མོ། །བཟླས་པ་བྱེད་ན་སྙིང་གའི་
བོན་ལས་འོད་སྤྲོས་པས་མི་ཤེས་པའི་རི་བོ་བཅོམ། སླར་འདུས་པས་ཟླ་བ་ལ་ཨོ་
བཛྲ་ཏིག་སྣ་ཡ་ཏེ་ན་མའི་སྔགས་སུ་གྱུར་པ་ནི་དབུས་སུ་རལ་གྲི་བསམས་ལ་དེ
ལ་དེ་ལ་
བློ་གཏད་ཅིང་བཟླས་པ་བྱས་པས་འོད་ཟེར་མཚོན་ཆ་ལྟ་བུ་འཕྲོས་པར་བསམ་མོ། །
དེས་ནི་ཤེས་རབ་འཕེལ་བར་འགྱུར་རོ། །འདི་ན་མར་ཕྱིའི་བདུད་འདུལ་བའི་སྒོ་
ནས་བསྟོད་པ། བདུད་དགྲ་བདུད་འདུལ་བ་ནི་འཇམ་དཔལ་ཉིད་ཤཱཀ་ཐུབ་ཏུ་
བཞུགས་པའི་དུས་ན་རྡོ་རྗེ་གདན་གྱི་སྤོ་ལ་བདུད་བཏུལ་བས་སོ། །སངས་རྒྱས་
པའི་དུས་ན་བདུད་དང་བགེགས་ཀྱི་དགྲ་དང་མི་མཐུན་པའི་ཕྱོགས་འཇོམས་པས་
སོ། །དེ་ཉིད་ཀྱི་ཕྱིར་ན་དཔའ་བོ་སྟེ་མི་མཐུན་པའི་ཕྱོགས་གཞན་གྱི་ཟིལ་གྱིས་མི་
ནོན་པས་སོ། །
འོ་ན་བདུད་དེ་རང་གང་ཞེ་ན། བདུད་བཞི་འཇིགས་པ་སེལ་བར་བྱེད།
ཞེས་པ་ཉོན་མོངས་པའི་བདུད་དང་
། ཕུང་པོའི་དང་
། འཆི་བདག་གི་དང་
། ལྷའི་
བུའི་བདུད་དང་བཞི་སྟེ་དེ་རྣམས་ཀྱི་འཇིགས་པ་སེལ་བ་ནི་མེད་པར་བྱེད་པའོ། །
དེ་ཡང་རྗེ་བཙུན་ནོ། །བདུད་ཀྱི་དཔུང་ནི་རྡོ་རྗེ་གདན་གྱི་སྤོ་ལ་ལྷའི་བུའི་བདུད་ཀྱི་
དཔུང་སྟེ། རྟ་པའི་ཚོགས་དང། རྐང་ཐང་གི་ཚོགས་དང༌
། གླང་པོའི་ཚོགས་དང་།
228 -275



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༡༽
ཤིང་རྟའི་ཚོགས་དང་བཞིས་མཚོན་ཆའི་ཆར་བབས་པ་ལ། བྱམས་པ་དང་སྙིང་
རྗེའི་འོད་ཟེར་སྤྲོས་པས་མཚོན་ཆའི་ཆར་རྣམས་མེ་ཏོག་ཏུ་གྱུར་ནས་འོད་དེས་
བདུད་ཐམས་ཅད་རྒྱལ་བར་བྱས་པས་ན་ཕམ་བྱེད་པ་ཞེས་པ་དེ་ཡང་རྗེ་བཙུན་ནོ། །
ད་ནི་འཇིག་རྟེན་དང་འཇིག་རྟེན་ལས་འདས་པའི་མཆོད་ཅིང་རིམ་གྲོ་བྱ་
བའི་སྒོ་ནས་བསྟོད་པ་ནི། རྫོགས་པའི་ཞེས་པ་རྗེ་བཙུན་ལ་རང་དོན་དང་གཞན་
དོན་གཉིས་ཀ་རྫོགས་པའོ། །ཡང་ན་གཉིས་མེད་གཅིག་པུ་དེ་ལ་རང་དོན་དང་
གཞན་དོན་གཉིས་ཀ་རྫོགས་པའོ། །
ཡང་ན་གཉིས་མེད་གཅིག་པོ་ལ་ཡོན་ཏན་གྱི་མཚན་བརྒྱད་བརྒྱ་སུམ་ཅུ་རྩ་
གཉིས་རྫོགས་པའོ། །སྤང་བྱ་སྤུངས་ནས་ཡེ་ཤེས་རྒྱས་པས་སངས་རྒྱས་པའོ། །རྗེ་
བཙུན་གྱིས་འགྲོ་བ་ཐམས་ཅད་འདྲེན་པ་ཡང་མཉྫཡིན་པས་འཇིག་རྟེན་ཞེས་སོ། །
མཆོད་འོས་ནི་རྗེ་བཙུན་དེ་གྲུབ་པའི་མཐའ་ཐམས་ཅད་ཀྱི་ཕ་རོལ་ཏུ་སོན་པས་
མཆོད་པའི་འོས་སུ་ཡང་བཞུགས་པའོ། །འཇིག་རྟེན་དང་འཇིག་རྟེན་ལས་འདས་
པ་ཐམས་ཅད་ཀྱི་སྐྱོན་སྤངས་ནས་ཡོན་ཏན་གྱི་སྒོ་ནས་བསྟོད་པས་བསྟོད་འོས་
པས་སོ། །ལྷ་དང་མི་ལ་སོགས་པ་རྣམས་ཀྱིས་རྗེ་བཙུན་ལ་ཕྱག་བྱ་བར་འོས་པས་
ཕྱག་གི་གནས་སོ། །བཀུར་འོས་ནི་ཡོན་ཏན་ཐམས་ཅད་ཡོངས་སུ་རྫོགས་པ་
པ་ཉིད་
ཀྱི་ཕྱིར་རྗེ་བཙུན་ལ་བྱང་ཆུབ་སེམས་དཔའ་ཐམས་ཅད་ཀྱིས་བཀུར་བའི་འོས་སུ་
ཡང་བཞུགས་པའོ། །བརྗོད་པར་བྱ་བའི་མཆོག་ནི་ཐམས་ཅད་ཀྱི་ཐུགས་གཉིས་
མེད་ དུ་ བཞུགས་ པས་ན་དེ་བཞིན་གཤེགས་ པ་ ཐམས་ཅད་ ཀྱིས་བསྟོད་ཅིང་
བསྔགས་པ་དང༌། བརྗོད་པར་བྱ་བའི་འོས་ཡིན་པས་སོ། །སྔགས་ཀྱི་སྒོ་ནས་སྤྱོད་
པའི་རྣལ་འབྱོར་པ་ལ་གཉིས་མེད་བསྐྱེད་པས་ན་རྣལ་འབྱོར་པས་ཕྱག་བྱ་
་བའི་
228 -276



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
འོས་སུ་མཉྫར་བཞུགས་པའོ། །བླ་མ་ནི་སེམས་ཅན་ཐམས་ཅད་ལ་ས་བོན་ཉིད་ཀྱི་
ཆོས་སྟོན་པ་དང་
། དེ་ཁོ་ན་ཉིད་ཀྱི་ཆོས་སྟོན་པ་པོ་དང༌། དེ་བཞིན་གཤེགས་པ་
ཐམས་ཅད་ཀྱི་ཐུགས་ལ་བཞུགས་པའོ། །རྒྱུ་མཚན་གོང་མ་དེ་རྣམས་དང་ལྡན་པ་
ཉིད་ཀྱིས་རབ་ནི་མཆོག་ཉིད་ཀྱི་ཕྱིར་ཏེ། དེ་ཡང་མཉྫའོ། །མཚན་གྱིས་བགོ་བ་
བྱས་ན་བཀུར་འོས་ཡར་ལ་གཏོགས་སོ། །
ད་ནི་ལས་ཀྱི་རིགས་ཀྱི་པདྨའི་རིགས་ལ་གཉིས་ལས། དང་པོ་འཇིག་རྟེན་
གསུམ་དུ་བགྲོད་ཅིང་མཐའ་མེད་པའི་སེམས་ཅན་གྱི་དོན་བྱེད་པའི་སྒོ་ནས་བསྟོད་
པ་ནི། འཇིག་རྟེན་གསུམ་ནི་ལྷ་ཁྱབ་འཇུག་གི་ང་རྒྱལ་བཅིག་པའི་སྟོང་གསུམ་གྱི་
སྟོང་ཆེན་པོའི་འཇིག་རྟེན་ཁམས་ཀྱི་ས་གཞི་ལ་ཞབས་གཡས་པ་བཞག་པས་
ཁེབས་པར་བྱས་ཏེ། ཞབས་གཡོན་པའི་འཐེབ་སེན་གྱིས་ལྷ་ཚངས་པའི་
གནས་
མན་ཆད་མནན་པའི་རྗེས་སུ་སླར་ཞབས་གཡོན་པས་ཁམས་གསུམ་གྱི་འཇིག་
རྟེན་གོམ་པ་གཅིག་གིས་བགྲོད་པ་ནི་སྐུའི་རྫུ་འཕྲུལ་སྟེ་དེ་ལྟར་སྟོན་ཅིང་འདུལ་བ་
ཡང་འཇམ་དཔལ་ལོ། །མཁའ་ལྟར་མཐའ་མེད་རྣམ་པར་གནོན་ནི། ནམ་མཁའ་
ལྟར་མཐའ་ཐུག་པ་མེད་པར་ཕྱོགས་བཅུ་ཐམས་ཅད་དུ་སྤྲུལ་པ་བཀྱེས་ནས་
གདུལ་བྱ་ཉོན་མོངས་པ་རང་ག་མ་གནོན་པ་ཡང་འཇམ་དཔལ་ལོ། །
ད་ནི་གདུལ་བྱ་ཐམས་ཅད་ ཀྱི་རྒྱུད་འདུལ་བའི་སྒོ་ནས་ བསྟོད་པ་ནི།
གསུམ་རིག་ནི་མུ་སྟེགས་ཀྱི་རིགས་བྱེད་དང་སྙན་ངག་དང་། མཆོད་སྦྱིན་དང་
གསུམ་རིག་པས་མུ་སྟེགས་འདུལ་བ་ཡང་མཉྫའོ། །ཡང་ན་ཐེག་པ་གསུམ་གྱིས་
བསྡུས་པའི་སྡེ་སྣོད་གསུམ་རིག་པའོ། །ཡང་ན་རྫུ་འཕྲུལ་གྱི་མངོན་པར་ཤེས་པ་
དང་། ཕ་རོལ་གྱི་སེམས་ཤེས་པ་དང་
། ཟག་པ་ཟད་པའི་མངོན་པར་ཤེས་པ་དང་
228 -277



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
རྣམ་གསུམ་རིག་པའོ། །གཙང་མ་ནི་མུ་སྟེགས་པའི་ རིགས་བྱེད་གསུམ་འདོན་
པས་གཙང་མར་གསུམ་འདོད་པའོ། །དེ་བཞིན་དུ་ནང་པ་སངས་རྒྱས་པར་བསྐལ་
པར་གྲངས་མེད་པར་ཐེག་པ་གསུམ་ལ་འདུན་ཅིང་སྤྱོད་པ་ཡང་མཉྫའོ། །
དག་པ་ནི་མུ་སྟེགས་པའི་དག་པའི་རྒྱུ་རིགས་བྱེད་གསུམ་སྟེ། དེ་ཡང་སྒྲའི་
བཤད་པ་ལས། །ས་ལ་ཆུ་ཡིས་ཡོངས་སུ་དག །ཆུ་ལ་སྔགས་རྣམས་ཡོངས་སུ་
དག །དེ་ཡང་དུས་ཚོད་ངེས་པ་དག །དྲང་སྲོང་ཆེན་པོས་ལུང་བསྟན་གསུངས། །
ཞེས་པས་སོ། །ནང་པ་སངས་རྒྱས་པ་ལྟར་ན་སྡེ་སྣོད་གསུམ་དང་ལྡན་པས། སྐལ་
པ་གྲངས་མེད་གསུམ་གྱི་ལམ་དུ་སྒྲིབ་པ་སྦྱངས་པས་དག་པ་སྟེ་དེ་ཡང་མཉྫའོ། །
མངོན་ཤེས་དྲུག་ནི་ལྷའི་མིག་གི་མངོན་པར་ཤེས་པ་དང་
། རྣ་བའི་དང༌
། ཕ་རོལ་
གྱི་སེམས་ཤེས་པ་དང༌། སྔོན་གྱི་གནས་རྗེས་སུ་དྲན་པ་དང་
། རྫུ་འཕྲུལ་གྱི་དང་
།
ཟག་པ་ཟད་པའི་མངོན་པར་ཤེས་པའོ། །
རྗེས་དྲན་དྲུག་ནི་སངས་རྒྱས་ རྗེས་ སུ་དྲན་པ་དང་། །ཆོས་དང་། རྡོ་ རྗེ་
དང༌། རིགས་དང་
། ཁྲོ་བོ་དང་
། དམ་ཚིག་རྗེས་སུ་དྲན་པའོ། །མན་ངག་ཏུ་ཁྲོ་བོ་
ནི་མེ་ལྟར་འབར་བར་བསྒོམ་པ་དང༌། རྡོ་རྗེ་ཁྲོ་བོ་ཞལ་དྲུག་གོ །རྡོ་རྗེ་ནི་སྲུང་
འཁོར་ གྱི་རྡོ་རྗེ་རྭ་བ་དྲུ་བ་དང་རྡོ་རྗེ་ཆེན་པོ་བསྒོམ་པའོ། །ཆོས་ནི་ཤེས་རབ་
འཁོར་ལོའོ། །དམ་ཚིག་ནི་སྤྱད་བསྲུང་གི་དམ་ཚིག་གོ །རིགས་ནི་རྟེན་གྱི་གང་
ཟག་དམ་ཚིག་དང་སྡོམ་པ་དང་ལྡན་པའོ། །བྱང་ཆུབ་ནི་ཐོབ་བྱའོ། །སེམས་དཔའ་
ནི་རང་གི་དོན་ལ་ཆགས་ཤིང་སེམས་པའོ། །དེ་ལྟར་སོང་ན་ཉན་ཐོས་དང་ཁྱད་
མེད་དོ་ཞེ་ན། སེམས་དཔའ་ཆེ་ནི་ཞེས་པ་གཞན་དོན་ཕུན་སུམ་ཚོགས་པ་ལ་
ཆགས་པའོ། །ཆེན་པོ་ནི་གཞན་དུའང་འགྱུར་ཏེ། མུ་སྟེགས་ཀྱི་སྐྱེ་བོ་བཟང་པོ་ལ་
228 --278



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཡང་
ཡང་ཡོད་དོ་ཞེ་ན། །མུ་སྟེགས་ཀྱིས་ནི་གཞན་དོན་བྱེད་ཀྱང་སྟོང་ཉིད་ཀྱི་རྒྱས་མ་
ཐེབས་ པས་ སོ། །འདིར་ ནི་ སྟོང་ཉིད་ ཀྱི་ རྒྱས་ཐེབས་ པའོ། །དེ་ ཡང་ མཉྫའོ། །
འཇིག་རྟེན་འདས་ནི་འཁོར་བའི་ཆུ་བོ་ཆེན་པོའི་རྒྱུན་ལས་བརྒལ་ཞིང་འདས་པའོ། །
རྫུ་འཕྲུལ་ཆེ་ནི་ཚོགས་གཉིས་རྫོགས་པའོ། །
ཤེས་རབ་ནི་སྤྱི་དང་རང་གི་མཚན་ཉིད་འབྱེད་པའོ། །ཕ་རོལ་ཕྱིན་པའི་
མཐའ་ནི་ཆོས་ཉིད་སྟོབས་དང་ལྡན་པས་མཐར་ཕྱིན་ཅིང་འཇུག་བརྟུལ་བར་སོན་
ཏེ། དེ་ལ་ཤེས་སུ་མེད་པ་མུར་ཐུག་པ་ལས་གནས་པ་ཡང་མཉྫའོ། །འོ་ན་སྟོང་ཉིད་
འབའ་ཞིག་གམ་ཞེ་ན། ཤེས་རབ་ཀྱིས་ནི་ཞེས་པ་སྟོང་ཉིད་རང་རིག་པའི་ཡེ་ཤེས།
གཉིས་སུ་མེད་པའི་གཉིས་མེད་ཀྱི་ཡེ་ཤེས་དེ་ཐོབ་ཅིང་མངོན་དུ་གྱུར་པ་ཡ
མཉྫའོ། །མཚན་གྱི་བགོ་བ་བྱས་ན་བདག་རིག་ཡང་རྟོགས་སོ། །
ད་ནི་ལས་ཀྱི་རིགས་ཀྱི་མཚན་དེ་ལ་གསུམ་སྟེ། སེམས་ཅན་ཀུན་ལ་ཕན་
ཞིང་འཇིག་རྟེན་གྱི་དཔེ་ལས་འདས་པའི་སྒོ་ནས་བསྟོད་པ་ནི། བདག་རིག་ནི་
བདག་ གི་ཆོས་ ཀྱི་དབྱིངས་ ཀྱི་སྟོང་ཉིད་ དེ་ རིག་པའོ། གཞན་རིག་ནི་འགྲོ་བ་
ཐམས་ཅད་ཀྱི་སེམས་ཀྱི་རྒྱུན་རིག་པ་ཡང་མཉྫའོ། །ཐམས་ཅད་པ་ནི་རང་དང་
གཞན་གྱི་དོན་མ་ལུས་པར་ཤེས་ཤིང་རིག་པ་ཡང་མཉྫའོ། །སེམས་ཅན་ཐམས་
ཅད་ལ་ ཕན་པར་བྱེད་པས་ན་ཀུན་ལ་ཕན་པ་སྟེ། །འགྲོ་བ་ཐམས་ཅད་ལ་བུ་
གཅིག་པ་བཞིན་དུ་བྱམས་པའི་ཕྱིར་རོ། །དེའི་ཕྱིར་ན་གང་ཟག་ལ་མཆོག་ཏུ་གྱུར་
པ་སྟེ། དེ་ཡང་མཉྫའོ། །དེ་ཡང་འཇིག་རྟེན་ལས་འགྲན་དུ་བཏུབ་བམ་ཞེ་ན། དཔེ་
བྱ་ཀུན་ལས་འདས་པ་སྟེ། ཞེས་པ་འཇིག་རྟེན་པ་དང་ཉན་ཐོས་དང་རང་སངས་
རྒྱས་རང་རྒྱུད་པའི་ས་མཉམ་པའམ་འདྲ་བ་གཞན་མེད་དོ། །
228 -279



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
ད་ནི་ཤེས་བྱའི་བདག་པོ་ཕྱག་རྒྱ་བཞིས་རྒྱས་གདབ་པའི་སྒོ་ནས་བསྟོད་
པ་ནི། ཤེས་དང་ནི་འཛིན་པའི་སེམས་ཀྱི་རང་བཞིན་ནོ། །ཤེས་བྱ་ནི་གཟུང་བའི་
ཡུལ་ལོ། །བདག་པོ་མཆོག་ནི་རབ་སྟེ་གཟུང་འཛིན་གཉིས་མེད་དུ་ཤེས་པ་ཡང་
མཉྫའོ། །གཙོ་བོ་ནི་འདྲ་བོ་རྣམས་ཀྱི་ནང་ན་འདྲེན་བྱེད་དུ་གྱུར་པས་སོ། །ཆོས་ཀྱི་
སྦྱིན་བདག་ནི་སྐལ་པ་ཇི་ལྟ་བ་བཞིན་དུ་ཕྱིན་ཅི་མ་ལོག་པར་གདུལ་བྱ་གང་དང་
གང་འདུལ་ལ་ཆོས་ཀྱི་སྦྱིན་པས་ཆོས་གསུངས་པ་ཡང་མཉྫའོ། །རྣལ་འབྱོར་གྱི་
རྒྱུད་ལ་སོགས་པར་ཕྱག་རྒྱ་བཞི་པའི་དོན་ཟབ་པ་དང་རྒྱ་ཆེ་བ་དབྱེར་མེད་དུ་སྟོན་
པ་ ཡང་ རྗེ་ བཙུན་ནོ། །དེ་ ཡང་ ཕྱག་མཚན་ བསྣམས་ པ་ དམ་ཚིག་ གི་ ཕྱག་རྒྱ།
འཛིན་ཚུལ་ལས་ཀྱི་ཕྱག་རྒྱ། ཐུགས་ཀ་ན་ས་བོན་བསྣམས་པ་ཆོས་ཀྱི་ཕྱག་རྒྱ། སྐུ་
ཡོངས་སུ་རྫོགས་པ་ཕྱག་རྒྱ་ཆེན་པོའོ། །དེ་རྣམས་རྒྱ་ཆེ་བ་དེ་རྣམས་ལ་སྐྱེ་མེད་
རྒྱས་ཐེབས་པ་ཟབ་པའོ། །
ད་ནི་འགྲོ་བ་ཐམས་ཅད་ལས་མཆོག་ཏུ་གྱུར་པའི་མཚན་གྱི་སྒོ་ནས་བསྟོད་
པ་ནི། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་སྐུའི་རང་བཞིན་ཡིན་པས་
ན་འགྲོ་བའི་གདུལ་བྱ་ཐམས་ཅད་ཀྱིས་བསྙེན་བཀུར་བྱ་གནས་ཀྱི་མཆོག་ཏུ་མཉྫ་
བཞུགས་ཞེས་པའོ། །ཉན་ རང་ སངས་རྒྱས་བྱང་ཆུབ་སེམས་དཔའི་ངེས་འབྱུང་
གསུམ་སྟེ་དེ་གསུམ་གྱི་བགྲོད་པའི་ལམ་གྱི་ཚུལ་དང་གང་ལྡན་པ་དེ་ལ་དེ་སྐད་
བྱའོ། །དེ་བས་ན་རྗེ་བཙུན་དེ་རྒྱ་ཆེ་བའི་བྱང་ཆུབ་གསུམ་གྱི་ལམ་འབྲས་བུ་སྟོན་
པའོ། །དོན་གྱི་དམ་པ་ནི་ཟབ་པ་དོན་དམ་པར་མཉྫཉིད་ཆོས་ཀྱི་དབྱིངས་སྒྲིབ་པ་
ཐམས་ཅད་རྣམ་པར་དག་ཅིང་ཚོགས་གཉིས་རྫོགས་པའི་དཔལ་དང་ལྡན་པ་སྟེ།
ཐབས་རིག་པ་དང་ཤེས་རབ་སྟོང་པ་དབྱེར་མེད་པའི་བདག་ཉིད་དང་ལྡན་
228 -280



འཇམ་དཔལ་གྱི་མཚན་ཡང་ད་
ང་དག་པར་བརྗོད་པའི་འགྲེལ་པ།
རྗེ་བཙུན་ནོ། །དེ་ཉིད་ཀྱི་ཕྱིར་ཀུན་རྫོབ་རྒྱ་ཆེ་བ་འཇིག་རྟེན་པའི་གདུལ་བྱའི་དོན་
ཐམས་ཅད་བྱེད་པས་ན་འཇིག་རྟེན་གསུམ་ན་སྐལ་བཟང་ཆེ། དེ་ཡང་སངས་རྒྱས་
མཉམ་སྦྱོར་ལས། སེམས་ཅན་དོན་དུ་བྱེད་འགྱུར་བ། ། སྐལ་བཟང་བཅོམ་ལྡན་རྡོ་
རྗེ་ཅན། །གཏན་དུ་མྱ་ངན་འདས་པ་ན། །ཉན་ཐོས་ཐམས་ཅད་སྐལ་ངན་ཡིན། །
ཞེས་སོ། །ཆེ་ནི་ངེས་པ་བརྟན་པ་དང་གཡོ་བ་ཐམས་ཅད་ལ་ཁྱབ་པས་ན་ཆེ་བ་སྟེ།
མཆོག་ཏུ་གྱུར་པས་ན་ཡོན་ཏན་ནོ། །རྗེ་བཙུན་ལ་སྐུ་གསུམ་ཡེ་ཤེས་ལྔ་མཚན་དང་
དཔེ་བྱད་ལ་སོགས་པས་ཆོས་སྟོན་པ་སྐལ་པ་ཕུན་སུམ་ཚོགས་པ་དང་ལྡན་པའི་
ཕྱིར་དཔལ་ལྡན་ནོ། །འབྱོར་པ་ཀུན་བྱེད་པ་ནི་ཚེ་འདི་དང་ ཕྱི་མའི་ཕུན་སུམ་
ཚོགས་པ་ཐམས་ཅད་ཀྱི་རྟེན་གྱི་དངོས་པོར་ཡང་བཞུགས་པའོ། །
འོ་ན་ཡོན་ཏན་དེ་ལྟ་བུ་དང་ལྡན་པ་དེ་སུ་ཡིན་ཞེ་ན། འཇམ་དཔལ་སྟེ་དེའི་
མཚན་གྱི་ཡོན་ཏན་གྱི་སྒོ་ནས་རྣམ་འཕྲུལ་ཡིན་ཞེས་སོ། །རང་དང་གཞན་ཐམས་
ཅད་ཀྱིས་དེ་བསྒྲུབས་ན་ཕུན་སུམ་ཚོགས་པ་ཐམས་ཅད་ཀྱི་ཡོན་ཏན་སྟེར་བས་ན་
དཔལ་ལོ། །དེ་ཉིད་ལ་ཕུན་སུམ་ཚོགས་པ་དང་ལྡན་པ་དང་གོང་གི་མཚན་བརྒྱ་
བཅུ་གཉིས་དང་ལྡན་པས་ན་ལྡན་པ་ཞེས་བྱ། དེ་ཉིད་ཀྱི་ཕྱིར་རྗེ་བཙུན་དེ་ཉིད་ལ་
མཆོག་ཞེས་བྱ། རབ་ཏུ་གྱུར་ཕུལ་དུ་གྱུར་ཞེས་སོ། །
ད་ནི་མན་ངག་གི་དོན་བསྟན་པ་ནི། འཇམ་དཔལ་ལས་ ཀྱི་ རིགས་ཀྱི་
དཀྱིལ་འཁོར་འདི་བསྒྲུབ་བྱར་བཞག་ནས། དེ་སྒྲུབ་པར་བྱེད་པ་ལ་མཚན་རང་གི་
དོན་དུ་སྒྲུབ་པར་བྱེད་པ་དང་གཞན་གྱི་དོན་དུ་སྒྲུབ་པ་ལས་འདིར་རང་གི་དོན་དུ་
སྒྲུབ་པ་སྟོན། དེ་ལ་རྒྱ་ཆེ་བའི་དོན་བསྐྱེད་པའི་རིམ་པའི་སྒོ་ནས་རང་དོན་སྒྲུབ་པ།
ཟབ་མོའི་དོན་རྫོགས་པའི་རིམ་པའི་སྒོ་ནས་རང་དོན་དུ་སྒྲུབ་པ་ལས། འདིར་ཟབ་
228 --281



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
མོའི་དོན་རྫོགས་རིམ་གྱི་སྒོ་ནས་རང་གི་དོན་དུ་སྒྲུབ་པ་སྟོན། དེ་ལ་སྒོམ་པ་གཙོ་བའི་
རྫོགས་རིམ་དང་
། བཟླས་པ་གཙོ་བའི་རྫོགས་རིམ་དང༌། སྦྱིན་སྲེག་ གཙོ་བའི་
རྫོགས་རིམ་དང་གསུམ་ལས། འདིར་བཟླས་པ་གཙོ་བའི་རྫོགས་རིམ་སྟོན། དེ་
ལ་ཆེ་བ་ཡོན་ཏན་དུ་ལྟས་ཏེ་འདོན་པ་དང་། ཟབ་མོ་གསང་སྔགས་སུ་འདོན་
དང་། །མི་རྟོག་པ་ཡེ་ཤེས་སུ་འདོན་པ་དང་གསུམ་ལས། འདིར་ཟབ་མོ་གསང་
སྔགས་སུ་འདོན་པ་སྟོན།
དེ་ལ་རྒྱས་པར་གདོན་པ་དང་
། མདོར་བསྡུས་ཏེ་འདོན་པ་ལས། འདིར་
རྒྱས་པར་འདོན་པ་སྟོན། དེ་ལ་རྒྱུད་རྫོགས་པར་འདོན་པ་དང་
། དུམ་བུར་འདོན་
པ་ལས། དང་པོར་རྫོགས་པར་འདོན་པ་སྟོན། དེ་ལ་རིགས་བསྡུས་ཀྱི་རྣལ་འབྱོར་
ལ་གནས་ནས་རྒྱུད་རྫོགས་པར་འདོན་པ་དང་། རིགས་སོ་སོ་བའི་རྣལ་འབྱོར་ལ་
གནས་ནས་རྒྱུད་རྫོགས་པར་འདོན་པ་ལས། དང་པོ་རིགས་བསྡུས་ཀྱི་རྣལ་འབྱོར་
ལ་གནས་ནས་རྒྱུད་རྫོགས་པར་འདོན་པ་ནི། གོང་ནས་ཀྱི་འཕྲོ་བླངས་སྟེ་རིགས་
བསྡུས་ཀྱི་རྣལ་འབྱོར་ པ་རྟེན་གྱི་གང་ཟག་ དེས་བསྲུང་བའི་འཁོར་ལོ་མདོར་
བསྡུས་པ་ནས་རིགས་བསྡུས་ཀྱི་གཞལ་ཡས་ཁང་རིགས་བསྡུས་ཀྱི་གཙོ་བོ་སུམ་
བརྩེག་ པའི་བར་དུ་གོང་ལེའུ་བཞི་པ་བཞིན་དུ་བསྒོམ་སྟེ། རིགས་བསྡུས་ ཀྱི་
མཚན་གཞལ་ཡས་ཁང་གི་ནང་དུ་ལྷ་གོང་གི་གནས་ནས་སུ་བཀོད་ལ་འདོན། དེ་
ནས་གཞལ་ཡས་ཁང་གི་ཕྱི་རོལ་འཁོར་ཡུག་དཀར་པོ་ལ་དེ་བཞིན་གཤེགས་པའི་
རིགས་ཀྱི་མཚན་བཀོད་ལ་འདོན། དེའི་ཕྱི་རོལ་གྱི་འཁོར་ཡུག་སྔོན་པོ་ལ། རྡོ་རྗེ་
རིགས་ཀྱི་མཚན་བཀོད་ལ་འདོན། དེའི་ཕྱི་རོལ་གྱི་འཁོར་ཡུག་དམར་པོ་ལ་པདྨ་
རིགས་ཀྱི་མཚན་བཀོད་ལ་འདོན། དེའི་ཕྱི་རོལ་གྱི་ཁོར་ཡུག་སེར་པོ་ལ་རིན་པོ་
228 -282



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཆེའི་རིགས་ཀྱི་མཚན་བཀོད་ལ་འདོན།
དེ་ནས་རིགས་བསྡུས་པའི་གཙོ་བོ་སུམ་བརྩེག་པའི་ཐུགས་ཀ་ནས་འཇམ་
དཔལ་ལས་ཀྱི་རིགས་ཀྱི་སྐུ་ཕྲ་མོ་དཔག་ཏུ་མེད་པ་སྤྲོས། ཐུན་མོང་གི་མཛད་པ་
བཅུ་གཉིས་བྱས། ཁྱད་པར་གྱི་མཛད་པ་གདུལ་བྱ་ལེ་ལོ་ཅན་གྱི་དོན་བྱས་ནས་
ལས་ཀྱི་རིགས་ཀྱི་སྐུ་ཕྲ་མོ་དེ་རྣམས་ཚུར་འདུས་ཏེ་ཕྱི་ཐའི་འཁོར་ཡུག་ལྗང་གུ་ལ་
འདུས་ནས། འདུས་པ་ལྔའམ་ཞུ་བ་ལྔ་ལས། ལས་ཀྱི་རིགས་ཀྱི་མཚན། སངས་
རྒྱས་ཀུན་ཀྱི་རྟོགས་བྱ་བ་ནས། འཇམ་དཔལ་དཔལ་དང་ལྡན་པའི་མཆོག་གི་བར་
དུ་ཡི་གེར་གྱུར་པ་ལ་དམིགས་ལ་འདོན་ནོ། །
ཚར་ གཅིག་ འདོན་ ན་ ཡང་ དེས་ ཐོན། ཚར་ གཅིག་ གམ། གསུམ་ མམ་
བདུན་ལ་སོགས་པ་འདོན་ན་གོང་གི་མཚན་བཀོད་པ་དེ་རྣམས་ལ་དམིགས་ལ་
ཚར་གསུམ་མམ་བདུན་ནམ་ཉི་ཤུ་རྩ་གཅིག་གམ། བརྒྱ་རྩ་བརྒྱད་ལ་སོགས་པ་
པ་ཅི་
ནུས་སུ་འདོན། །དེ་ལས་སྐྱོ་ན་མཚན་ལ་མཚན་གྱི་བསྟོད་པ་བྱས་ན་དངོས་གྲུབ་
གཉིས་འགྱུར་དུ་བྱུང་པས་འདུད་ཉི་ཤུས་བསྟོད། དེ་ནས་སུམ་བརྩེག་པའི་ཐུགས་
ཀ་ནས་འོད་ཟེར་སྤྲོས་ལ་མཚན་གྱི་ཡི་གེ་དེ་རྣམས་རྡོ་ཁབ་ལེན་གྱིས་ཁབ་བླངས་
པ་བཞིན་དུ་རང་གི་ཐུགས་ཀར་བསྡུ། ཡང་འོད་ཟེར་སྤྲོས་རྡོ་རྗེ་ཆེན་པོ་ལ་སོགས་
པ་ཡང་ཐུགས་ཀར་བསྡུས་ཏེ་སྟོང་པར་སྒོམ། དེའི་ངང་ལས་དང་པོའི་སངས་རྒྱས་
སུ་ལངས་ལ་སྤྱོད་ལམ་ཅི་རིགས་སུ་བྱའོ། །
དེས་ནི་ རིགས་བསྡུས་ཀྱི་རྣལ་འབྱོར་ལ་གནས་ནས་རྒྱུད་རྫོགས་པར་
གདོན་པ་འཕྲོ་ཅན་དུ་ལངས་པ་དེ་དེར་རྫོགས་སོ། །རིགས་སོ་སོ་བའི་རྣལ་འབྱོར་
ལ་གནས་ནས་རྒྱུད་རྫོགས་པར་འདོན་ན། ཡང་གོང་གི་འཕྲོ་བླངས་ཏེ། དང་པོ་
228-283



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
རྟེན་གྱི་གང་ཟག་གཅིག་གིས་བསྲུང་བའི་འཁོར་ལོ་མདོར་བསྡུས་པ་ནས་རིགས་
བསྡུས་པའི་གཞལ་ཡས་ཁང་དུ་རིགས་བསྡུས་པའི་གཙོ་བོ་སུམ་བརྩེག་པའི་
དུ་གོང་ལེའུ་བཞི་པ་བཞིན་བསྒོམས་ཏེ་རིགས་བསྡུས་ཀྱི་མཚན་གཞལ་ཡས་ཁང་
གི་ནང་དུ་བཀོད་ལ་འདོན། དེ་ཐོན་པ་དང་རིགས་བསྡུས་པའི་སུམ་བརྩེག་པ་དེ་
སྟོང་པར་བསྒོམས་ཏེ། དེའི་ཤུལ་དུ་དེ་བཞིན་གཤེགས་པའི་གཙོ་བོ་སུམ་རྩེག་པ་
བསྐྱེད་ཕྱི་རོལ་གི་ཁོར་ཡུག་དཀར་པོ་ལ་དེ་བཞིན་གཤེགས་པའི་མཚན་བཀོད་ལ་
འདོན། དེ་ཐོན་པ་དང་དེ་བཞིན་གཤེགས་པའི་སུམ་བརྩེག་པ་སྟོང་པར་བསྒོམས་
ཏེ། དེའི་ཕྱི་རོལ་དུ་རྡོ་རྗེ་རིགས་ཀྱི་སུམ་རྩེག་པ་སྐྱེད་ལ་ཕྱི་རོལ་གྱི་ཁོར་ཡུག་སྔོན་
པོ་ལ་རྡོ་རྗེ་རིགས་ཀྱི་མཚན་བཀོད་ལ་འདོན། དེ་ཐོན་པ་དང་རྡོ་རྗེ་རིགས་ཀྱི་སུམ་
རྩེག་པ་དེ་སྟོང་པར་བསྒོམས་ཏེ། དེའི་ཤུལ་དུ་པདྨའི་རིགས་ཀྱི་སུམ་རྩེག་པ་སྐད་
ཅིག་གིས་བསྐྱེད་དེ་ཕྱི་རོལ་གྱི་ཁོར་ཡུག་དམར་པོ་ལ་པདྨའི་རིགས་ཀྱི་མཚན་
བཀོད་ལ་གདོན། དེ་ཐོན་པ་དང་པདྨའི་རིགས་ཀྱི་སུམ་བརྩེག་པ་སྟོང་པར་སྒོམས་
ཏེ། དེའི་ཤུལ་དུ་རིན་པོ་ཆེའི་རིགས་ཀྱི་སུམ་བརྩེག་པ་སྐྱེད་དེ། ཕྱི་རོལ་གྱི་འཁོར་
ཡུག་སེར་པོ་ལ་རིན་པོ་ཆེའི་རིགས་ཀྱི་མཚན་བཀོད་ལ་འདོན། དེ་ཐོན་པ་དང་
རིན་པོ་ཆེའི་རིགས་ཀྱི་སུམ་བརྩེག་པ་དེ་སྟོང་པ་ཉིད་དུ་བསྒོམས་ཏེ། དེའི་ཤུལ་དུ་
སྐད་ཅིག་གིས་ལས་ཀྱི་རིགས་ཀྱི་སུམ་བརྩེག་པ་བསྐྱེད་དེ།
དེའི་ཐུགས་ཀ་ནས་ལས་ཀྱི་རིགས་ཀྱི་སྐུ་ཕྲ་མོ་དཔག་ཏུ་མེད་པ་སྤྲོས་ཐུན་
མོང་གི་མཛད་པ་བཅུ་གཉིས་བྱས། ཁྱད་པར་དུ་གདུལ་བྱ་ལེ་ལོ་ཅན་གྱི་དོན་བྱས་
ཚུར་འདུས་པས་ཕྱི་རོལ་གྱི་ཁོར་ཡུག་ལྗང་གུ་ལ་འདུས་པས། འདུས་པ་ལྔའམ་ཞུ་
བ་ལྔ་པ་ལས་ཀྱི་རིགས་ཀྱི་མཚན་དུ་གྱུར་པ་ལ་དམིགས་ལ་འདོན། དེ་ཐོན་པ་དང་
228 -284



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ལས་ཀྱི་རིགས་ཀྱི་སུམ་བརྩེག་པ་དེ་སྟོང་པ་ཉིད་དུ་བསྒོམས་ཏེ། དེའི་ཤུལ་དུ་བྱང་
སེམས་རྡོ་རྗེ་སུམ་བརྩེག་པ་སྐད་ཅིག་གིས་བསྐྱེད་དེ་གོང་གི་རིགས་བསྡུས་ཀྱི་
མཚན་དེ་རྣམས་བྱང་སེམས་རྡོ་རྗེའི་མཚན་དུ་དམིགས་ལ་འདོན། ཚར་གཅིག་
འདོན་ན་དེས་ཐོན། ཚར་གཉིས་པ འམ། གསུམ་པ་ལ་སོགས་པ་འདོན་ན་སྐུ་
བསྐྱེད་གཞུང་བྱས་ལ་འདོན་ཏེ། ཚར་གསུམ་མམ། བདུན་ནམ། རྩ་གཅིག་གམ།
བརྒྱ་རྩ་བརྒྱད་ལ་སོགས་པ་ཅི་ནུས་སུ་འདོན། དེ་ལས་སྐྱོ་ན་འདུད་ཉི་ཤུས་མཚན་
གྱི་ཡི་གེ་དེ་རྣམས་ལ་བསྟོད།
དེ་ནས་བྱང་སེམས་རྡོ་རྗེའི་གསུམ་རྩེག་པའི་ཐུགས་ཀ་ནས་འོད་སྤྲོས་ཏེ།
མཚན་གྱི་ཡི་གེ་དེ་རྣམས་རྡོ་ཁབ་ལེན་གྱིས་ཁབ་བླངས་པ་བཞིན་དུ་ཐུགས་ཀར་
བསྡུས། ཡང་འོད་སྤྲོས་ཏེ་རྡོ་རྗེ་ཆེན་པོ་ལ་སོགས་པ་ཡང་ཐུགས་ཀར་བསྡུས་ཏེ་
སྟོང་པར་བསྒོམ། དེའི་ངང་ལས་དང་པོའི་སངས་རྒྱས་སུ་ལང་ལ་སྤྱོད་ལམ་བྱ།
དེས་ནི་རིགས་སོ་སོ་བའི་རྣལ་འབྱོར་ལ་གནས་ནས་རྒྱུད་རྫོགས་པར་འདོན་
ཡིན་ཏེ་གོང་གི་འཕྲོ་ཅན་དེ་ཡང་དེས་རྫོགས་པ་ཡིན་ནོ། །
རྒྱུད་འདི་དུམ་བུར་འདོན་ན་རྟེན་གྱི་གང་ཟག་གཅིག་གིས་ལེ་ཚེ་འདིར་
དབང་ཐོབ་ནས་ནི་ལེ་ཚེ་གཞན་ལ་སྤྱད་དུ་མི་རུང་པའམ། ཡང་ན་ལས་ཐམས་
ཅད་པ་ལྟ་བུ་བསྒྲུབ་པས་ན། བསྲུང་བའི་འཁོར་ལོ་མདོར་བསྡུས་པ་ནས། ལས་
ཀྱི་རིགས་ཀྱི་གཞན་ཡས་ཁང་ལས་ཀྱི་རིགས་ཀྱི་སུམ་བརྩེག་པའི་བར་དུ་གོང་
ལེའུ་བཞི་པ་བཞིན་བསྒོམས་ཏེ། དེའི་ཐུགས་ཀ་ནས་ལས་ཀྱི་རིགས་ཀྱི་སྐུ་ཕྲ་མོ་
དཔག་ཏུ་མེད་པ་ སྤྲོས། ཐུན་མོང་གི་མཛད་པ་བཅུ་གཉིས་བྱས། ཁྱད་པར་དུ་
གདུལ་བྱ་ལེ་ལོ་ཅན་གྱི་དོན་བྱས་ཚུར་འདུས་པ་ལས།
228 -285



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
བྱེ་མ་ལུང་པ་ལྷ་དང་མཚན་དུ་ངོ་སྦྱོར་བར་འདོད། པུ་རངས་པ་ནི་རིགས་
ཆུང་ལྔར་འདོད་དེ། དབུས་སུ་ལས་ཀྱི་རིགས་ཀྱི་དེ་བཞིན་གཤེགས་པའི་མཚན།
ཤར་དུ་ལས་ཀྱི་རིགས་ཀྱི་རྡོ་རྗེའི་མཚན། ལྷོར་ལས་ཀྱི་རིགས་ཀྱི་རིན་པོ་ཆེའི་
མཚན། ནུབ་ཏུ་ལས་ཀྱི་རིགས་ཀྱི་པདྨའི་མཚན། བྱང་དུ་ལས་ཀྱི་རིགས་ཀྱི་མཚན་
བཀོད་དེ། དེ་ལྟར་ཚན་པ་ལྔར་བཀོད་སྟེ་དེ་ལྟར་འགྲེལ་པ་ན་ཡོད་དེ། དེ་ལྟར་
མཚན་ཚན་པ་ལྔ་པོ་ལ་དམིགས་ལ་ཚར་གསུམ་མམ
། བདུན་ནམ། ཉེར་གཅིག་
གམ། བརྒྱ་ རྩ་ བརྒྱད་ལ་སོགས་པ་ཅི་ནུས་སུ་འདོན། དེ་ལས་སྐྱོ་ན་མཚན་ལ་
མཚན་གྱི་བསྟོད་པ་བྱས་ན་དངོས་གྲུབ་ཉིས་འགྱུར་དུ་འགྱུར་བས་འདུད་ཉི་ཤུས་
བསྟོད།
དེ་ནས་ཐུགས་ཀ་ནས་འོད་སྤྲོས་ཏེ། མཚན་དེ་རྣམས་ཐུགས་ཀར་བསྡུ།
ཡང་འོད་ཟེར་སྤྲོས་ཏེ་རྡོ་རྗེ་ཆེན་པོ་ལ་སོགས་པ་ཡང་ཐུགས་ཀར་བསྡུས་ཏེ་སྟོང་
པར་ བསྒོམ། དེའི་ངང་ལས་ དང་པོའི་སངས་ རྒྱས་ སུ་ ལངས་ལ་ སྤྱོད་ལམ་ཅི་
རིགས་སུ་བྱའོ། །དེ་རྣམས་ ཀྱིས་ནི་རྒྱུད་རྒྱས་པ་ཡིན་ཏེ། ཤེས་རབ་ཀྱི་ཕ་རོལ་
ཕྱིན་པའི་དབང་དུ་ན་ འབུམ་ གྱི་དོན་ རྫོགས་ པ་ཡིན་ནོ། །འཕགས་ པ་ འཇམ་
དཔལ་གྱི་ཏི་ཀ་ལས་ལེའུ་བཅུ་པའི་བཤད་པའོ།། 11
ལེའུ་བཅུ་གཅིག་པ་ལ་དགོས་པའི་དོན་ནི། གང་ཟག་བསྡུས་པ་ལ་དགའ་
བའི་གང་ཟག་གཅིག་གིས་རང་གི་དོན་དང་གཞན་གྱི་དོན་མ་ལུས་པར་འགྲུབ་ཏུ་
འཇུག་པའོ། །མན་ངག་གི་དོན་ལ་འདུད་ཉི་ཤུ་པོ་འདི་ལ་ཆེ་བའི་ཡོན་ཏན་དུ་
འདོན་པ་དང་། ཟབ་མོ་གསང་སྔགས་སུ་འདོན་པ་དང་། མི་རྟོག་པ་ཡེ་ཤེས་སུ་
འདོན་པ་དང་གསུམ་མོ། །
228 -286



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དེ་ལ་ཆེ་བའི་ཡོན་ཏན་དུ་འདོན་པ་ནི། བསྲུང་བའི་འཁོར་ལོ་མདོར་
བསྡུས་བྱ། དེ་ནས་ཡེ་ཤེས་སེམས་དཔའ་ལ་སངས་རྒྱས་དང་བྱང་ཆུབ་སེམས་
དཔས་བསྐོར་བ་ཞིག་སྤྱན་དྲངས་ལ། དེ་ལ་ ཕྱག་དང་མཆོད་པ་དང་། སྡིག་ པ
བཤགས་པ་དང་། རྗེས་སུ་ཡི་རང་བ་དང་
། དགེ་བ་བསྔོ་བ་དང་
། ལམ་བསྟེན་པ་
དང༌། སེམས་བསྐྱེད་པ་དང་
། དགེ་བའི་རྩ་བར་བསྔོ་བའོ། །
དེ་ནས་སེམས་བསྐྱེད་སྔོན་དུ་འགྲོ་བས་སྡོམ་པ་གཟུང་
། དེ་ནས་བདག་
དང་དངོས་པོ་ཐམས་ཅད་སྐད་གཅིག་གིས་སྟོང་པ་ཉིད་དུ་སྒོམ་པ་ནི་ཡེ་ཤེས་ཀྱི་
ཚོགས་མདོར་བསྡུས་སུ་བསགས་པའོ། །དེའི་ངང་ལས་ཆོ་ ག་ གསུམ་ཡེ་ཤེས་
སེམས་ པར་ བསྐྱེད། ཐུགས་ ཀ་ ནས་ འོད་ སྤྲོས་ པས་ ཕྱོགས་ བཅུའི་ དེ་ བཞིན་
གཤེགས་པ་ལ་ཕོག །ཐུགས་གཉིས་མེད་ཀྱི་བཅུད་ཚུར་འདུས་པ་ལས་དེ་བཞིན་
གཤེགས་པ་ཐམས་ཅད་ཐུགས་ཀྱི་འོད་ཟེར་རང་ལ་བྱོན་པར་བསམ། ཡེ་ཤེས་
སེམས་དཔའི་ཐུགས་ཀ་ནས་དང་པོའི་སངས་རྒྱས་གཅིག་ཆད་པར་བསམ་ལ།
ཤེས་སེམས་དཔའ་དེ་ལ་ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱིས་
སྟེང་ཕྱོགས་ནས་དབང་བསྐུར་ཞིང་སྟེང་ཕྱོགས་ནས་ཡེ་ཤེས་ཀྱི་ཆུ་རྒྱུན་གྱིས་སྤྱི་བོ་
ནས་མར་བླུགས་པར་བསམ། བཀྲ་ཤིས་ཀྱི་ཚིག་མཆོག་སྦྱིན་རྡོ་རྗེ་ལ་སོགས་པ་
ཡང་བརྗོད་ཅིང་དབང་བསྐུར་བར་བསམ་མོ། །
ཐུན་མཚམས་སུ་ལྡང་བར་འདོད་ན་ཡེ་ཤེས་སེམས་དཔའ་དེ་དང་པོའི་
སངས་རྒྱས་ཀྱི་ཐུགས་ཀར་བསྡུས་པས། ཕྱོགས་བཅུའི་དེ་བཞིན་ གཤེགས་ པ་
ཐམས་ཅད་ཀྱི་ཐུགས་ཀྱི་ཉ་ར་བྱར་མེད་པས་རང་བཞིན་གྱི་གནས་སུ་གཤེགས་
པའོ། །ཡང་ཐུན་ ལ་ འཇུག་ ན་ ཡེ་ ཤེས་ སེམས་ དཔའ་ ཕྱིར་བྱུང་ ལ་ དེ་ བཞིན་
ཡེ་
228 - 287



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
གཤེགས་པ་ཐམས་ཅད་ཐུགས་ཀྱི་ཉ་ར་ལ་ཡར་བྱོན་པར་བསམ་མོ། །དེ་ལ་ནི་བླ་
མས་ཆེ་བའི་ཡོན་ཏན་ཏུ་བཏགས་སོ། །
འདུད་ཉི་ཤུ་པོ་འདི་ཟབ་མོ་གསང་སྔགས་སུ་འདོན་ན་བསྲུང་བ་མདོར་
བསྡུས་དང༌། ཚོགས་བསག་བདུན་རྣམ་དག་བྱ། སེམས་བསྐྱེད་སྔོན་དུ་འགྲོ་བས་
སྡོམ་པ་བཟུང་
། སྟོང་ཉིད་དུ་བསྒོམ། དེའི་ངང་ལས་ཧཱུྃ་ལས་གཞལ་ཡས་ཁང་རྐྱང་
པ་ཞིག་བསྒོམ། དེའི་ཕྱོགས་བཞི་དབུས་དང་ལྔར་ཟླ་བའི་ད་ལ་ལྔ་བསྒོམས་པའི་
དབུས་ཀྱི་ད་ལ་ཟླ་བ་ལ་ཆོ་ག་གསུམ་གིས་ཡེ་ཤེས་སེམས་དཔའ་ཞལ་དྲུག་པ་
ཞིག་བསྒོམ། དེའི་ཐུགས་ཀའི་ཨ་ལས་འོད་འཕྲོས་ཏེ་དེ་ལ་སྐུར་སྤྲོས་ལ་གཉིས་
བྱས་སླར་འདུས་པས་ཟླ་བའི་ད་ལ་ལྔའི་སྟེང་དུ་འདུས་པ་ལྔ་འམ་ཞུ་བ་ལྔ་ལས།
ཤར་ཕྱོགས་ཀྱི་ཟླ་བ་ལ་མཆོག་སྦྱིན་གྱི་རྡོ་རྗེ་ཚིག་བཞི་སྔོན་པོ། དབུས་ཀྱི་ཟླ་བ་
ལ་སངས་རྒྱས་ཆགས་པ་ལ་སོགས་པ་ཚིག་བཞི་ དཀར་པོ། ནུབ་ཀྱི་ཟླ་བ་ལ་
སངས་རྒྱས་འཛུམ་པ་ལ་སོགས་པའི་ཚིག་བཞི་དམར་པོ། ལྷོའི་ཟླ་བ་ལ་མེད་པ་
ལས་བྱུང་ལ་སོགས་པ་ཚིག་བཞི་སེར་པོ། བྱང་གི་ཟླ་བ་ལ་སྒྱུ་འཕྲུལ་དྲྭ་བ་ལ་
སོགས་པའི་ཚིག་བཞི་ལྗང་གུའོ། །
དེ་ལྟར་མཚན་ཚན་པ་ལྔ་ལ་དམིགས་ལ་འདོན། དེ་ནས་ཐུན་ཐ་མ་ལ་
མཚན་ རྣམས་ ཚུར་ བསྡུས། གཞལ་ ཡས་ ཁང་ ཡང་ ཚུར་ བསྡུས་ ཏེ། སྟོང་ པར་
བསམ། དེའི་ངང་ལས་རྡོ་རྗེ་རྣོན་པོ་ཞལ་ལྔ་པར་བསམས་ལ་སྤྱོད་ལམ་ཅི་རིགས་
སུ་བྱའོ། །འདུད་ཉི་ཤུ་པོ་འདི་མི་རྟོག་པ་ཡེ་ཤེས་སུ་འདོན་ན་བདག་ཉིད་དང་པོའི་
སངས་ རྒྱས་སུ་བསྒོམས་པའི་ལྟེ་བའི་ གནས་སུ་ཆོས་འབྱུང་དམར་པོ་གཅིག་
བསྒོམ། དེའི་ནང་དུ་ལས་ཀྱི་རིགས་ཀྱི་འདུད་རྣམས་གཡས་ཕྱོགས་སུ་འཁོར་བར་
228 --288



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སྒོམ། ཆོས་འབྱུང་གི་དཀྱིལ་འཁོར་ལ་ཡི་གེ་ཨ་སྙིང་ག་ན་ཨ་རིང་པོའི་མཐའ་མ་
ན་རྡོ་རྗེ་རིགས་ཀྱི་འདུད་ཚོ། མགྲིན་པ་ན་ཆོས་འབྱུང་གི་དཀྱིལ་ན་ཨ་ལས་པདྨ་
རིགས་ཀྱི་འདུད་ཚོས་བསྐོར་བའོ། །
དཔྲལ་བ་ན་རིན་པོ་ཆེའི་རིགས་ཀྱི་འདུད་ཚོའི་དཀྱིལ་ན་ཨ་ཐུང་ངུ་
། སྤྱི་
གཙུག་ན་དེ་བཞིན་གཤེགས་པའི་རིགས་ཀྱི་འདུད་ཚོའི་དཀྱིལ་ན་ཨ་ཚེག་དྲག་
ཅན། དེ་རྣམས་ལ་དམིགས་ལ་བཏོན་པས་མི་རྟོག་པ་རང་ཤུགས་སུ་མྱུར་དུ་སྐྱེའོ། །
ཐུན་མཚམས་སུ་ལྡང་ན་དེ་རྣམས་མི་དམིགས་པར་བསམས་ལ་ལྡང་བར་བྱའོ། །
དེས་ཤིན་ཏུ་མྱུར་བར་མི་རྟོག་པ་སྐྱེ་བའི་ཐབས་སོ། །
བསྡུས་པའི་དོན་ནི་རྡོ་རྗེ་རིགས་ཀྱི་འདུད་ལ་སོགས་པ་ལྔའོ། །ཚིག་གི་
དོན་ནི་མཆོག་ནི་སངས་རྒྱས་དང་བྱང་ཆུབ་སེམས་དཔའོ། །སྦྱིན་ནི་སངས་རྒྱས་
དང་བྱང་ཆུབ་སེམས་དཔའི་དེ་ཁོ་ན་ཉིད་སྟེར་བའོ། །རྡོ་རྗེ་ནི་མི་ཕྱེད་པའི་དོན་
གྱིས་སོ། །མཆོག་ཏུ་གྱུར་པ་ནི། ཁྱོད་ཡིན་པས་འདུད་དོ་བསྟོད་དོ་ཞེས་བྱའོ། །
ཡང་དག་མཐར་འགྱུར་ནི་མེ་ལོང་ལྟ་བུའི་ཡེ་ཤེས་ཀྱི་དེ་ཁོ་ན་ཉིད་མི་འགྱུར་བ་དེ་
ཁྱོད་ཡིན་པས་འདུད་དོ་བསྟོད་དོ། །ཞེས་སོ། །སྟོང་ཉིད་ལས་བྱུང་ཞེས་སྐྱེས་པས་
ན་ཁྱོད་ལ་འདུད་དོ་བསྟོད་དོ། །སངས་རྒྱས་ཀྱང་ཡིན་ལ་བྱང་ཆུབ་ཀྱང་ཡིན་པས་
འདུད་དོ་ཞེས་ཏེ། ཉན་ཐོས་དང་རང་སངས་རྒྱས་ལས་ཁྱད་པར་དུ་གྱུར་པས་སོ། །
དེས་ནི་གོང་གི་རྒྱུད་རྒྱས་པ་རྡོ་རྗེ་འཇིགས་བྱེད་འཇིགས་པར་བྱེད་ནས། སྒྲ་
དང་ལྡན་པ་རྣམས་ཀྱི་མཆོག་གི་བར་དུ་བཀླགས་པ་དང་བསྒོམས་པ་ལ་ཡོན་ཏན་ཇི་
ཙམ་གཅིག་ཡོད་པ་ཞིག་འདི་ཚོ་ལ་ཡང་ཡོད། ཡོན་ཏན་གྱི་ཚོ་ལ་མན་ངག་ཇི་ཙམ་
ཡོད་པ་གཅིག་འདི་ཚོ་ལ་ཡང་ཡོད་པའོ། །དེས་ནི་རྡོ་རྗེ་རིགས་ཀྱི་འདུད་དོ། །
228-289



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
དེ་ནི་དེ་བཞིན་གཤེགས་པའི་རིགས་ཀྱི་འདུད་ནི། སངས་རྒྱས་ཀྱང་ཡིན་
ལ་ཆགས་པ་ཡང་ཡིན། ཤེས་རབ་ཀྱིས་ཆོས་ཉིད་ལ་ཆགས་ལ། སྙིང་རྗེས་སེམས་
ཅན་ལ་ཆགས་པ་ཡང་ཁྱོད་ཡིན་པས་འདུད་དོ་བསྟོད་དོ་ཞེས་སོ། །སངས་རྒྱས་
ཀྱང་ཡིན་ལ་འདོད་པ་ཡང་ཡིན་པ་སྟེ། སངས་རྒྱས་དེས་སེམས་ཅན་རྣམས་འདོན་
པར་འདོད་པ་ཡང་ཁྱོད་ཡིན་པས་ཕྱག་འཚལ་ཞིང་འདུག་པའོ། །སངས་རྒྱས་ནི་
སྒྲིབ་པ་གཉིས་སྤངས་ཤིང་ཡེ་ཤེས་རྒྱས་པའོ། །དགྱེས་པ་ནི་དེ་ཁོ་ན་ཉིད་ཀྱི་དོན་
ལ་དགྱེས་པའོ། །དེ་ཁྱོད་ཡིན་པས་འདུད་དོ་བསྟོད་དོ་ཞེས་སོ། །སངས་རྒྱས་རོལ་
མོ་རྣམ་པར་འཕྲུལ་པ་དུ་མ་སྟོན་པ་ཁྱོད་ཡིན་པས་ཕྱག་འཚལ་ཞིང་འདུད་དོ། །དེ་
ཚོས་ནི་སངས་རྒྱས་རྣམ་པར་སྣང་མཛད་ཆེ་ནས། རྡོ་རྗེ་ལྕགས་ཀྱུ་ཞགས་པ་ཆེའི་
བར་དུ་བཀླགས་པ་དང་སྒོམ་པ་ལ་ཡོན་ཏན་ཅི་ཙམ་ཞིག་ཡོད་པ་གཅིག་འདི་ཚོ་ལ་
ཡང་ཡོད། ཡ་ཀི་ཚོ་ལ་མན་ངག་ཇི་ཙམ་ཡོད་པ་ཞིག་འདི་ཚོ་ལ་ཡང་ཡོད་ཞེས་སོ། །
ད་ནི་པདྨ་རིགས་ཀྱི་འདུད་ནི། །སངས་རྒྱས་འཛུམ་པ་ནི་ཆོས་ཉིད་ཟབ་
མོའི་དོན་ཐུགས་སུ་ཆུད་པས་ཞལ་གྱི་པདྨ་ཁ་བྱེ་བ་ཡང་ཁྱོད་ཡིན་པས་ཁྱོད་ལ་
འདུད་དོ། །སངས་རྒྱས་བཞད་པ་ནི་བྱང་ཆུབ་སེམས་དཔའ་ལ། རྨད་དུ་བྱུང་པའི་
ཆོས་སྟོན་པའི་བརྡར་ཞལ་བཞད་ཀྱི་མཛུམ་པ་ལས་འོད་ཟེར་རིངས་ཞིང་ཡངས་པ་
སྤྲོ་བ་ཡང་ཁྱོད་ཡིན་པས་ཕྱག་འཚལ་ཞིང་འདུད་དོ་བསྟོད་དོ་ཞེས་སོ། །སངས་
རྒྱས་གསུང་ནི་ཆོས་གསུངས་པས་འདུལ་བ་ཡང་ཁྱོད་ཡིན་པས་འདུད་དོ། །ཡང་
ན་ཁྲོ་བོའི་གསུང་དང་
། གསལ་བ་དང་། རྡོ་ རྗེའི་གསུང་དང་
། ཕྲ་བའི་གསུང་གི་
བྱེ་བྲག་གི་སྒོ་ནས་ཆོས་གསུངས་པ་ནི་ཁྱོད་ཡིན་པས་འདུད་དོ་བསྟོད་དོ། །ཞེས་
སོ། །སངས་རྒྱས་ཐུགས་ལ་ནི་དུས་གསུམ་གྱི་སངས་རྒྱས་ཐམས་ཅད་གྱི་ཐུགས་
228-290



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཀྱི་ངོ་བོར་བཞུགས་པས་སོ། །ཡང་ན་སངས་རྒྱས་ཐུགས་ནི་རྡོ་རྗེ་དང་རིན་པོ་ཆེ་
དང་པདྨ་དང་། རྒྱ་གྲམ་དང་ཐུགས་མཚན་མར་སྟོན་པ་ཡང་ཁྱོད་ཡིན་པས་ཕྱག་
འཚལ་ཞིང་འདུད་དོ། །དེ་ཚོས་ནི། ཡང་དག་མེད་དེ་དེ་བཞིན་ཉིད་ནས། ཡེ་ཤེས་
མེ་ལྕེ་འོད་འབར་གསལ། །ནས་ཀྱི་བར་དུ་བཀླགས་པ་དང་སྒོམ་པ་ལ་ཡོན་ཏན་
ཇི་ཙམ་ཡོད་པ་ཞིག་འདི་ཚོ་ལ་ཡང་ཡོད་པའོ། །ཡ་གི་ཚོ་ལ་མན་ངག་ཇི་ཙམ་ཡོད་
པ་ཞིག་འདི་ཚོ་ལ་ཡང་ཡོད་པའོ་ཞེས་པའོ། །
ད་ནི་རིན་པོ་ཆེའི་རིགས་ཀྱི་འདུད་ནི། མེད་པ་ལས་བྱུང་ནི། མཉམ་རྒྱུ་
གསུམ་མཉམ་པ་གཅིག་ཏུ་རོ་གཅིག་པ་མཉམ་པ་ཉིད་ཀྱི་ཡེ་ཤེས་ལས་བྱུང་བ་
ཡང་ཁྱོད་ཡིན་པས་འདུད་དོ། །སངས་རྒྱས་འབྱུང་བ་ནི་དུས་གསུམ་གྱི་སངས་
རྒྱས་ཐམས་ཅད་སྐྱེ་བའམ། འབྱུང་བ་མཉམ་པ་ཉིད་ཀྱི་ཡེ་ཤེས་ཡིན་པས་སོ། །དེ་
ཡང་ཁྱོད་ཡིན་པས་འདུད་དོ། །ནམ་མཁའ་ལས་བྱུང་ནི་ཆོས་ཐམས་ཅད་ཅིར་ཡང་
མི་གནས་པས་ན་དཔེ་ནམ་མཁའ་ལྟ་བུའི་མཉམ་པ་ཉིད་སྟོང་ཉིད་ལས་བྱུང་བ་
ཡང་ཁྱོད་ཡིན་པས་འདུད་དོ། །ཡེ་ཤེས་ལས་བྱུང་བ་ནི་མཉམ་པ་གཉིས་སུ་མེད་
པའི་ཡེ་ཤེས་ལས་བྱུང་བ་ཡང་ཁྱོད་ཡིན་པས་འདུད་དོ་བསྟོད་དོ། །དེ་ཚོས་ནི་ཡ་
གིའི་འདོད་པའི་དོན་གྲུབ་དམ་པ་སྟེ་ནས། ནོར་བུ་ཆེན་པོ་རིན་ཆེན་ཏོག་གི་བར་
དུ་བཀླགས་པ་དང་བསྒོམས་པ་ལས་ཡོན་ཏན་ཇི་ཙམ་ཡོད་པ་ཞིག་འདི་ཚོ་ལ་ཡང་
ཡོད། ཡ་གི་ཚོ་ལ་མན་ངག་ཇི་ཙམ་ཡོད་པ་ཞིག་འདི་ཚོ་ལ་ཡང་ཡོད་ཞེས་སོ། །
ད་ནི་ལས་ཀྱི་འདུད་སྟོན་ཏེ། སྒྱུ་འཕྲུལ་ནི་བྱ་བ་ནན་ཏན་ལས་གྲུབ་པའི་
སངས་རྒྱས་དོན་ཡོད་གྲུབ་པ་སྟེ་དེས་མེད་བཞིན་དུ་ཕྱོགས་བཅུར་སྤྲུལ་ནས།
མཆོད་པ་སྤྲིན་ཕུང་ཙམ་དུ་སྤྲུལ་པས་སོ། །དྲུ་བ་ནི་མཆོད་པ་ལ་འཁོར་གསུམ་མི་
228 -291



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ།
དམིགས་པས་རྒྱས་ཐེབས་པའོ། །དེས་འདུལ་བ་ལ་དེར་སྟོན་པ་ཡང་ཁྱོད་ཡིན་
པས་ཁྱོད་ལ་འདུད་དོ་བསྟོད་དོ་ཞེས་པའོ། །སངས་རྒྱས་རོལ་སྟོན་ནི་བྱ་བ་ནན་
ཏན་གྱི་སྤྲུལ་སྐུ་དེ་ཡང་རྒྱན་དང་ཆ་ལུགས་ཀྱིས་ཉམས་སྣ་ཚོགས་པར་སྤྲུལ་པ་ཡང་
ཁྱོད་ཡིན་པས་འདུད་དོ་བསྟོད་དོ་ཞེས་པའོ། །ཐམས་ཅད་ནི་འཇིག་རྟེན་པའི་སྤྲུལ་
སྐུར་ ཡང་སྟོན་པའོ། །ཐམས་ཅད་ནི་འཇིག་རྟེན་ལས་འདས་པའི་ཉན་རང་དང་
བྱང་ཆུབ་སེམས་དཔའ་དང༌། སངས་རྒྱས་ཞི་བ་དང་ཁྲོ་བོ་ཐམས་ཅད་དུ་སྤྲུལ་ པ་
ཡང་ཁྱོད་ལ་འདུད་དོ་བསྟོད་དོ་ཞེས་པའོ། །དེ་ལྟ་བུའི་སྤྲུལ་སྐུ་དེ་སུ་ཡི་ཡོན་ཏན་
ཡིན་ཞེ་ན། ཡེ་ཤེས་སྐུ་ཉིད་དེ་འཇམ་དཔལ་ཡེ་ཤེས་སེམས་དཔའི་སྤྲུལ་སྐུ་ཉིད་
ཡིན་པས་ཁྱོད་ལ་འདུད་དོ་བསྟོད་དོ། །
དེས་ནི་ཡ་ཀིའི་སངས་རྒྱས་ཀུན་གྱི་རྟོག་བྱ་བ་ནས། འཇམ་དཔལ་དཔལ་
དང་ལྡན་པའི་མཆོག་གི་བར་དུ་བཀླགས་པ་དང་བསྒོམས་པ་ལ་ཡོན་ཏན་ཇི་ཙམ་
ཡོད་པ་ཞིག་འདི་ཚོ་ལ་ཡང་ཡོད་པའོ། །ཡ་ཀི་ཚོ་ལ་མན་ངག་ཇི་ཙམ་ཡོད་པ་ཞིག་
འདི་ཚོ་ལ་ཡང་ཡོད་ཞེས་པའོ། །འབྲུ་གནོན་དེ་ཐམས་ཅད་ནི། ཆེ་བའི་ཡོན་ཏན་
དུ་བསྟོད་པར་འགྲོའོ། །འཕགས་པ་འཇམ་དཔལ་གྱི་ཏི་ཀ་ལས་ལེའུ་བཅུ་གཅིག་
པའི་བཤད་པའོ།། 11
ལེའུ་བཅུ་གཉིས་པ་འདི་ལ་དགོས་པའི་དོན་ནི་དད་པ་དང་ལྡན་པ་རྣམས་
འཇུག་པར་བྱེད་པའོ། །མན་ངག་གི་དོན་ནི་རྒྱུད་བཀླགས་པ་དང༌། བསྒོམས་པ་
ལས་ཡོན་ཏན་འདི་དང་འདི་འབྱུང་ཞེས་པ་དེ་ཉིད་དོ། །ཚིག་གི་དོན་མཆན་དུ་
གསལ་ལོ། །བསྡུས་པའི་དོན་ལ་དྲུག་ལས། ལག་ན་རྡོ་རྗེ་རྡོ་རྗེ་འཆང་འདི་ནི་ཞེས་
པ་ནས། བྱིན་གྱིས་བརླབས་སོ་ཞེས་པའི་བར་གྱིས་ནི་འཁོར་ལོ་དང་པོའི་ཡོན་
228 -292



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
ཏན་ནོ། །ལག་ན་རྡོ་རྗེ་རྡོ་རྗེ་འཆང་གཞན་ཡང་ཞེས་པ་ནས། ཡོངས་སུ་རྫོགས་
པར་བྱེད་པའོ་ཞེས་པའི་བར་གྱིས་འཁོར་ལོ་གཉིས་པའི་ཡོན་ཏན་ནོ། །ལག་ན་རྡོ་
རྗེ་རྡོ་རྗེ་འཆང་ཞེས་པ་ནས། བརྗོད་དུ་མེད་པའི་རང་བཞིན་ཉིད་དོ། །ཞེས་པའི་
བར་གྱིས་འཁོར་ལོ་གསུམ་པའི་ཡོན་ཏན་ནོ། །ལག་ན་རྡོ་རྗེ་རྡོ་རྗེ་འཆང་ཞེས་པ
ནས། ཚེ་ནུར་བར་ཡང་བྱེད་དོ་ཞེས་པའི་བར་གྱིས་འཁོར་ལོ་བཞི་པའི་ཡོན་ཏན་
ནོ། །ལག་ན་རྡོ་རྗེ་རྡོ་རྗེ་ཞེས་པ་ནས། གཞན་དག་དང་ལྡན་པར་འགྱུར་རོ་ཞེས་
པའི་བར་གྱིས་འཁོར་ལོ་ལྔ་པའི་ཡོན་ཏན་དེ་འདོད་པའི་དོན་གྲུབ་དམ་པ་སྟེ་ནས།
ནོར་བུ་ཆེན་པོ་རིན་ཆེན་ཏོག་གི་བར་དུ་བཀླགས་པ་དང་བསྒོམས་པའི་ཡོན་ཏན་
ནོ། །
དེས་སྐད་ བླ་མ་གསུང་
། འགྲེལ་ པ་ན་ རིན་ཆེན་འབྱུང་ལྡན་དང༌། དོན་
ཡོད་གྲུབ་པ་གཉིས་ཡོན་ཏན་ཕྲིན་ལས་མཉམ་པའི་སྒོ་ནས་དེ་གཉིས་ཡོན་ཏན་
གཅིག་ཏུ་བྱས་ཏེ་གཉིས་ཀ་ལ་འཁོར་ལོ་ལྔ་པའི་ཡོན་ཏན་དུ་བརྩིའོ། །མན་ངག་
གིས་ནི་ལག་ན་རྡོ་རྗེ་རྡོ་རྗེ་འཆང་དོན་དམ་པའི་མིང་ཡང་དག་པར་བརྗོད་པ་འདི་
ནི་ཞེས་པ་ནས། ཆོས་ཀྱི་རྒྱལ་པོར་འགྱུར་རོ་ཞེས་པའི་བར་གྱིས་ནི་འཁོར་ལོ་དྲུག་
པའི་ཡོན་ཏན་ཡིན་གསུང་ངོ༌
། །འཕགས་པ་འཇམ་དཔལ་གྱི་ཏི་ཀ་ལས་ལེའུ་བཅུ་
གཉིས་པའི་བཤད་པའོ།།
11
ལེའུ་བཅུ་གསུམ་པ་ལ་བཞི་ལས་དགོས་པའི་དོན་ནི་གང་ཟག་ཤིན་ཏུ་
བསྡུས་པ་ལ་དགའ་བའི་རྟེན་གྱི་གང་ཟག་ཞིག་གིས་རང་གི་དོན་དང་གཞན་གྱི་
དོན་མ་ལུས་པར་འགྲུབ་པར་འཇུག་པའོ། །བསྡུས་པའི་དོན་ལ་གསུམ་ལས། དང་
པོ་བརྗོད་བྱ་རྩ་བའི་སྔགས་སྟོན། དེའི་ཚིག་དོན་ནི། ཨོ་ནི་བཀྲ་ཤིས་པའམ་དམ་
228 -293



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼༧༽
བཅའ་བའོ། །སརྦ་དྷརྨ་ནི་ཆོས་ཐམས་ཅད་དེ། རྒྱ་ཆེ་བ་ནི་ཕུང་པོ་དང་ཁམས་དང་
སྐྱེ་མཆེད་ལ་སོགས་པའོ། །ཟབ་པ་དོན་དམ་དུ་ཨ་བྷ་བ་སྟེ་དངོས་པོ་མེད་པའོ། །
འོ་ན་འབད་རྩོལ་དང་བཅས་པར་དངོས་པོ་མེད་པ་ཡིན་ནམ་ཞེ་ན། སྭ་བྷ་བ་ཞེས་
པ་སྟེ་རང་བཞིན་གདོད་མ་ནས་དངོས་པོ་མེད་པའོ། །དེ་ལྟ་བུ་དེ་ལ་བི་ཤུདྡྷེ་ཞེས་
པ་ལ་སོགས་པ་ཡོངས་སུ་དག་སྟེ་རྣམ་པར་རྟོག་པའི་དྲི་མ་ཐམས་ཅད་དག་པའོ། །
ཙཀྵ་ནི་སྤྱན་ཏེ་དེ་ལྟ་བུའི་སྤྱན་དང་ལྡན་པའོ། །ཨ་ནི་རྣམ་པར་ཐར་པའི་སྒོ་སྟོང་པ་
ཉིད་དོ། །ཨཱ་ནི་རྣམ་པར་ཐར་པའི་སྒོ་མཚན་མ་མེད་པའོ། །ཨོཾ་ནི་རྣམ་པར་ཐར་
པའི་སྒོ་སྨོན་པ་མེད་པའོ། །ཨནི་རྣམ་པར་ཐར་པའི་སྒོ་ཐབས་ལ་མཁས་པའོ། །
དོན་གྱིས་བརྗོད་བྱ་རྣམ་པར་ཐར་པའི་སྒོ་བཞིའོ། །
ད་ནི་རང་བཞིན་ལྷུན་གྱིས་གྲུབ་པའི་སྔགས་ནི། པྲ་ཀྲྀ་ཏི་པ་རི་ཤུདྡྷ་ཞེས་
པ་ལྷུན་གྱིས་གྲུབ་པའི་རང་བཞིན་གྱིས་ཡོངས་སུ་དག་པ་གང་ཞེ་ན་ཞེས་པ་སྟེ། དེ་
ཡང་རང་བཞིན་ལྷུན་གྱིས་གྲུབ་པ་དང་
། ལམ་ལྷུན་གྱིས་གྲུབ་པ་དང་
། འབྲས་བུ་
ལྷུན་གྱིས་གྲུབ་པའོ། །སརྦ་དྷརྨཱ་ནི་ཕུང་པོ་ལ་སོགས་པའི་ཆོས་ཐམས་ཅད་དོ། །ཡ་
དུ་ཏ་ནི་གང་ཡིན་པ་སྟེ། སརྦ་ཏ་ཐཱ་ག་ཏཱ་ཛྙཱ་ན་ཀ་ཡ་ནི་དེ་བཞིན་གཤེགས་
ཐམས་ཅད་ཀྱི་ཡེ་ཤེས་ཀྱི་སྐུའོ། །མཉྫ་ཤྲཱི་ནི་འཇམ་དཔལ་ལོ། །པ་རི་ཤུདྡྷེ་ཏཱ་ནི་
ཡོངས་སུ་དག་པའོ། །མུ་པཱ་དཱ་ཡེ་ཏི་ནི་ཁས་བླང་ངོ་གཟུང་བར་བྱའོ་ཞེས་པའོ། །
ད་ནི་མཚན་གྱི་ཡང་སྙིང་སྟོན་ཏེ། དེ་ལ་མན་ངག་གི་དོན་ནི་གཞན་དང་
འབྲེལ་པ་དང་། གཞན་དང་མ་འབྲེལ་པའོ། །གཞན་དང་འབྲེལ་པ་ནི། ཤེས་རབ་
འཁོར་ལོ་ལ་སྔགས་འདི་རྣམས་ འགོད་པའོ། །མ་འབྲེལ་པ་ལ་རང་དོན་ དང་
གཞན་དོན་ནོ། །དེ་ཡང་སྙིང་གི་སྒོ་ནས་དབང་བསྐུར་བ་དང་
། རབ་གནས་བྱ་བ་
228 -294



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
དང༌། སྦྱིན་སྲེག་བྱ་བ་དང༌
། ཡང་སྙིང་གི་སྒོ་ནས་སེར་བ་བསྲུང་བ་དང་བཞིའོ། །
དབང་བསྐུར་བ་ལ་སྦྱར་ན་ཨ་ཞེས་པ་དང་པོ་ཆོས་སྐྱེ་མེད་ལས་བྱུང་
། ཨཱ་ཞེས་པ་
བར་དུ་སྐྱེ་མེད་དུ་གནས་པའོ། །སརྦ་ཏ་ཐཱ་ག་ཏཱ་ནི་དེ་བཞིན་གཤེགས་པ་ཐམས་
ཅད་དེ་དེས་རིགས་བསྡུས་པའི་དཀྱིལ་འཁོར་རོ། །ཧྲི་ད་ཡ་ནི་སྙིང་པོ་བྱང་ཆུབ་ཀྱི་
སེམས་རྡོ་རྗེའི་དཀྱིལ་འཁོར་རོ། །ཧ་ར་ཧ་ར་ནི་འཕྲོག་ཅིང་གཏོར་བའི་ལས་བྱེད་
པ་ རྡོ་ རྗེ་ རིགས་ ཀྱི་དཀྱིལ་འཁོར་རོ། །ༀ སྐུ་ཧཱུྃ་ཐུགས་ཧཱུྃགསུང་སྟེ། དེ་བཞིན་
གཤེགས་པའི་རིགས་ཀྱི་དཀྱིལ་འཁོར་རོ། །བྷ་ག་ཝཱན་ནི་བཅོམ་ལྡན་འདས་ཏེ།
པདྨའི་རིགས་ཀྱི་དཀྱིལ་འཁོར་རོ། །ཛྷཱ་ན་མཱནྟི་ནི་ཡེ་ཤེས་ཀྱི་སྤྱི་གཙུག་སྟེ་ལས་ཀྱི་
རིགས་ཀྱི་དཀྱིལ་འཁོར་རོ། །ཝཱ་གཱི་ཤྭ་ར་ནི་ངག་གི་དབང་ཕྱུག་སྟེ་རིན་པོ་ཆེའི་
རིགས་ཀྱི་དཀྱིལ་འཁོར་རོ། །མ་ཧཱ་པ་ཙ་ནི་དཀྱིལ་འཁོར་བདུན་པོ་དེར་གང་ཟག་
བདུན་པོ་དེ་སྨིན་པ་ཆེན་པོར་གྱིས་ཤིག་པའོ། །
རང་ དོན་ལ་བསྐྱེད་ པའི་ རིམ་པ་ དང་། རྫོགས་ པའི་ རིམ་པའོ། །བསྐྱེད་
རིམ་པ་ལ་གཉིས་ལས་མངོན་རྟོགས་རྒྱས་པ་ལ་བརྟེན་ནས་རྒྱུད་མདོར་བསྡུས་སུ་
འདོན་པ་ནི་སྔགས་བསྒྲུབས་ནས་སྟོན། མངོན་རྟོགས་བསྡུས་པ་ལ་བརྟེན་ནས་
རྒྱུད་ཤིན་ཏུ་མདོར་བསྡུས་སུ་འདོན་པ་གོང་ལེའུ་བཞི་པར་བསྟན་པ་བཞིན་བྱ།
རྫོགས་པའི་རིམ་པ་ལ། ཨ་གསུམ་པོ་ཀུན་རྫོབ་ཏུ་འདོན་པ་དང་སྒོམ་པ་དང་
། ཨ་
གསུམ་པོ་དོན་དམ་དུ་སྒོམ་པའོ། །
ཀུན་རྫོབ་ཏུ་སྒོམ་པ་ནི་རང་གི་སྨིན་མཚམས་སུ་རུས་པའི་ཆོས་འབྱུང་གི་
ནང་ དུ་ ཨ་ གཅིག་ བསྒོམ། སྤྱི་ བོར་ ཨ་ གཅིག་ བསྒོམ། སྙིང་ གར་ ཨ་ གཅིག་
བསྒོམས་ཏེ་སྤྱི་བོའི་ཨ་དེ་མར་མར་བྱུང་
། སྙིང་གའི་ཨ་དེ་ཡར་ཡར་བྱུང་བས་སྨིན་
228 -295



མེས་པོའི་ཤུལ་བཞག་ལས། རྫོག་སློབ་བརྒྱུད་དང་བཅས་པའི་གསུང་འབུམ། ༼༧༽
མཚམས་ཀྱི་ཆོས་འབྱུང་ནང་དུ་ཨ་གསུམ་པོ་དེ་ཁྲུག་གིས་འདྲེས་པ་ལས་ཡང་
སྙིང་
གི་ཕྲེང་པ་ལ་མགལ་མེའི་འཁོར་ལོ་ཀླད་ལ་བསྐོར་བ་བཞིན་དུ་དམར་དཀྱིལ་
དཀྱིལ་བ་ལ་དམིགས་ལ་ཡང་སྙིང་བཟླས་སོ། །
དོན་དམ་དུ་བསྒོམ་པ་ནི། ནམ་མཁའ་ལམ་ཁྱེར་གྱི་རྫོགས་རིམ་ལ་སྦྱར་
ཏེ། དེ་ཡང་སྒོམ་ཐབས་བླ་མའི་ཞལ་ལས་ཤེས། གཞུང་དུ་སྦྱར་ན། མ་ཧཱ་པ་ཙ་ནི།
མི་གཡོ་བ་ཆེན་པོའོ། །གང་ལས་མི་གཡོ་ནི་སརྦ་དྷརྨ་སྟེ་ཆོས་ཐམས་ཅད་ལས་སོ། །
ག་ག་ན་ནི་ནམ་མཁའ་ལྟ་བུ་སྟེ། ནམ་མཁའི་ལམ། རྣམ་པར་དག་པའི་ལམ།
ཚོགས་པའི་ལམ། ཟབ་མོའི་ལམ་མོ། །ཨ་མ་ལ་སུ་པ་རི་ཤུདྡྷ་ནི་རང་གཞིན་གྱིས་
དྲི་མ་རྣམ་པར་དག་པ་པའོ། །དྷརྨཱ་དྷ་ཏུ་ནི་ཆོས་ཀྱི་དབྱིངས་སུའོ། །ཛྷཱ་ན་གརྫུ་ནི་ཡེ་
ཤེས་ཀྱི་སྙིང་པོ་ཅན་དུའོ། །ཨ་ཞེས་པ་ནི་རྒྱུད་འདི་དང་པོ་འགོ་ཟུག་པའི་དུས་སུ་
ཡང་
། ཨ་ཨ་ཞེས་པ་ལ་སོགས་པ་སྟེ་ཡང་ཨ་ནས་འགོ་ཟུག །བར་དུ་ཡང་ཨ་ནི་
ཡིག་འབྲུ་ཀུན་ཀྱི་མཆོག །ཁོང་ནས་འབྱུང་བ་སྐྱེ་བ་མེད། །ཞེས་པ་སྟེ་ཨར་བྱུང་
།
ཐ་མར་ཡང་ཛྷཱ་ན་གཏྟཾ་ཨ་ཞེས་པར་བྱུང་སྟེ། དོན་ལ་རྒྱུད་འདི་ཟབ་མོའི་དོན་ཅན་
གཅིག་ཏུ་གོ་བའོ། །འཕགས་པ་འཇམ་དཔལ་གྱི་ཏི་ཀ་ལས་ལེའུ་བཅུ་གསུམ་པའི་
བཤད་པའོ།། །།
ལེའུ་བཅུ་བཞི་པ་འདི་ལ་གོང་བཞིན་དུ་དགོས་པའི་དོན་ལ་སོགས་པ་མི་
སྦྱོར་ཏེ། རྒྱུད་རྒྱས་བསྡུས་གསུམ་བཤད་ནས། འཁོར་རྣམས་ཀྱིས་རྗེས་སུ་ཡི་རང་
བ་ཕུལ་བའི་ཚིག་ཡིན་ནོ། །དེ་ནས་ནི་རྒྱུད་རྒྱས་བསྡུས་གསུམ་བཤད་པའི་རྗེས་
ལའོ། །དཔལ་ལྡན་རྡོ་རྗེ་འཆང་ནི་གོང་དང་འདྲ། དགའ་ཞིང་མགུ་ནས་ཐལ་མོ་
སྦྱར་ནི་འཁོར་རྣམས་སོ། །མགོན་པོ་ནི་མེ་ལོང་ལྟ་བུའི་ཡེ་ཤེས། བཅོམ་ལྡན་ནི་
228 -296



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སོ་སོར་རྟོག་པའི་ཡེ་ཤེས། དེ་བཞིན་གཤེགས་པ་ནི་བྱ་བ་གྲུབ་པའི་ཡེ་ཤེས།
རྫོགས་སངས་རྒྱས་ལ་ནི་མཉམ་པ་ཉིད་ཀྱི་ཡེ་ཤེས་སོ། །དེ་ཡེ་ཤེས་ལྔའི་བདག་
ཉིད་ཀྱི་ཤཱཀྱ་ཐུབ་པ་དེ་ལ་ཕྱག་འཚལ་ནས་ཞེས་སོ། །
གསང་སྟོད་ནས་ནི་ཚིག་འདི་གསོལ་ནི། གང་ལ་བསྟོད་ན་ཤཱཀྱ་ཐུབ་པ་
ལའོ། །གང་གི་སྒོ་ནས་བསྟོད་ན་ཡེ་ཤེས་བཞིའི་སྒོ་ནས་སོ། །གང་གིས་བསྟོད་ན་
ཕྱག་ན་རྡོ་རྗེ་གྲོགས་ལྔ་བརྒྱ་དང་བཅས་པས་བསྟོད་དོ། །བསྟོད་པ་བྱེད་པ་དེ་ནི་
འགྲོ་བའི་མགོན་བྱེད་པ་རྣམས་ཀྱི་མགོན་ནོ། །གདུལ་བྱའི་མིང་འདུལ་བྱེད་ལ་
བཏགས་པས་གསང་བའི་བདག་པོའོ། །དུས་གསུམ་གྱི་སངས་རྒྱས་ཐམས་ཅད་
ཀྱིས་དབང་བསྐུར་བའི་སྒོ་ནས་ལག་ན་རྡོ་རྗེ་ཁྲོ་བོ་ཐམས་ཅད་ཀྱི་ནང་ནས་གཙོ་
བོར་འདུག་པས་ཁྲོ་བོའི་རྒྱལ་པོ་སྐུ་མདོག་དང་ཕྱག་མཚན། རྒྱན་ཆ་ལུགས་ལ་
སོགས་པ་མི་འདྲ་བས་སྣ་ཚོགས་བཞིན་ནི་དེ་ལྟ་བུའི་གྲོགས་ལྔ་བརྒྱ་དང་བཅས་
པའོ། །
དེ་རྣམས་དང་ཞུ་བ་པོ་ཕྱག་ན་རྡོ་རྗེ་དེ་དང་ལྷན་ཅིག་ཏུ་འདུག་སྟེ། ཀྱེ་
མགོན་པོ་ཞེས་སྟོན་པ་ལ་བོས་ནས། འཁོར་བདག་ཅག་རྣམས་རྗེས་སུ་ཡི་རང་
ཞིང་སེམས་ཚིམས་པར་གྱུར་ནས། རྒྱུད་རྒྱས་བསྡུས་གསུམ་པོ་དེ་རང་གི་དོན་དུ་
གསུངས་པ་དེ་ལེགས་སོ། །གཞན་གྱི་དོན་དུ་ཡང་གསུངས་པ་དེ་ལེགས་སོ། །རང་
གཞན་གཉིས་ཀའི་དོན་དེ་ལེགས་པར་གསུངས་བཟང་པོར་གསུངས། གཞན་དོན་
དེ་ཡང་འབྲས་བུ་སྐུ་གསུམ་མམ་སྐུའི་རྣམ་པར་གྲོལ་བའི་འབྲས་བུ་དེ་ལྟ་བུ་ཐོབ་
པར་འདོད་ཅིང་འཚལ་བའོ། །
གཞན་དོན་གྱི་གང་ཟག་ཇི་ལྟ་བུ་ནི། འགྲོ་བ་རིགས་དྲུག་གི་སེམས་ཅན་
228 -297



མེས་པོའི་ཤུལ་བཞག་ལས། རྔོག་སློབ་བརྒྱུད་དང་བཅས་པའི་གསུང་འབུམ། ༼ཚ༽
སངས་རྒྱས་དཀོན་མཆོག་གི་སྐྱབས་མེད་པ། ཆོས་དཀོན་མཆོག་གི་སྐྱབས་མེད་
པ། དགེ་ འདུན་ དཀོན་མཆོག་ གི་ དཔུང་ གཉེན་ མེད་ པ་ དེ་རྣམས་ ཀྱི་ དོན་ དུ་
གསུངས་ པ་ དེ་ དག་གོ །བདག་ཅག་ནི་ སེམས་ཅན་ གྱི་དོན་དུ་ཡང་ དག་ པར་
རྫོགས་པའི་བྱང་ཆུབ་གསུམ་མམ་ལྔ་ཐོབ་པའི་དེད་དཔོན་ཆེན་པོ་མཛད་དེ་རྗེས་
སུ་ཡི་རང་བའོ། །རང་གཞན་གཉིས་ཀའི་དོན་སྒྲུབ་པར་བྱེད་པའི་སྒྱུ་འཕྲུལ་དྲྭ་བ་
སྟེ། རྒྱ་ཆེ་བའི་དཀྱིལ་འཁོར་རིགས་བདུན། ཟབ་པ་དེ་ལ་བརྟེན་པའི་རྫོགས་པའི་
རིམ་པ།
དེ་དག་སྒོམ་པའི་ཚུལ་བསྟན་པ་འདི་ནི། དྲི་མ་ཐམས་ཅད་རྣམ་པར་དག་
པའི་ལམ། ལེགས་པ་ནི་མྱ་ངན་ལ་འདས་པ་ཐོབ་པའི་ལམ། ཟབ་ཅིང་ཡངས་པ་
ནི་རྫོགས་པའི་རིམ་པའི་ལམ། རྒྱ་ཆེ་བ་ནི་བསྐྱེད་པའི་རིམ་པའི་ལམ། དེ་ཡང་
འབྲས་བུ་སྐུ་གསུམ་ཐོབ་པས་ན་དོན་ཆེན་ནོ། །རང་གཞན་གཉིས་ཀའི་འགྲོ་བའི་
དོན་ལམ་དེས་བགྱིས་པའོ། །དེས་ནི་དུས་གསུམ་གྱི་སངས་རྒྱས་རྣམས་ཀྱི་སྤྱོད་
ཡུལ་ཡིན་གྱི་ཉན་ཐོས་དང་། རང་སངས་རྒྱས་ ཀྱིས་མ་ཡིན་པའོ། །རྫོགས་ པའི་
སངས་རྒྱས་ཀུན་ནི་དུས་གསུམ་གྱི་སངས་རྒྱས་ཀྱིས་གཉིས་སུ་མེད་པའི་མཚན་
འདི་བཤད་པ་གཅིག་ཡིན་ནོ།།
ཡིད་བཞིན་ནོར་བུ་ལྟ་བུའི་མཚན་བརྗོད་འདི། །ཀུན་ལ་གྲགས་ཀྱང་ཇི་
བཞིན་དོན་མ་ཁྲོལ། །བྱང་ཆུབ་སེམས་དཔའ་ཞབས་ཀྱི་གྲུབ་ཐོབ་པའི། །དགྱེས་
པ་རྡོ་རྗེ་དཔལ་ལྡན་མཆོག་གིས་རྟོགས། །དེ་ལས་བརྒྱུད་པ་དཔལ་ལྡན་མཆོག་གི་
ཆོས། །ཇོ་སྲས་འགར་གྱི་བནྡྷེས་གསོལ་བཏབ་ནས། །མཚན་བརྗོད་ཏི་ཀ་རྒྱས་
པར་རབ་ཏུ་སྦྱར། །དགེ་བས་འགྲོ་ཀུན་སངས་རྒྱས་ཐོབ་པར་ཤོག །
།།
228 -298



འཇམ་དཔལ་གྱི་མཚན་ཡང་དག་པར་བརྗོད་པའི་འགྲེལ་པ།
སློབ་དཔོན་ཞེ་སྡང་རྡོ་རྗེས་མཛད་པ། ལེའུ་བཅུ་བཞི་པའི་ཏི་ཀ་རྒྱས་པར་
སྦྱར་བ་རྫོགས་སོ།།
།།
དང་པོ་ཞུས་ལན་ལོ་ངོ་ལྔ་ན་ཚར་བ་ཡིན་གསུང་
། ངོ་མཚར་ཆེ། །བཀྲ་ཤིས་སོ། །དགེའོ། །
228 -299



བསྔོ་སྨོན།
བསྟན་པའི་དཔལ་གྱུར་བླ་མའི་ཞབས་པད་བརྟན། །
བསྟན་འཛིན་སྐྱེས་བུས་ས་སྟེང་ཡོངས་ལ་ཁྱབ། །
བསྟན་པའི་སྦྱིན་བདག་མངའ་ཐང་འབྱོར་བ་རྒྱས། །
བསྟན་པ་ཡུན་རིང་གནས་པའི་བཀྲ་ཤིས་ཤོག །
.
*# % ？ % $ $4
#h%.
*# % ༔ ཚེ ཝཱ ཙྪཱ ཙྪཱ
*# 3% ཚུ * #*



རྩོམ་སྒྲིག་འགན་འཁུར་པ། ཚངས་པོ།
གདན་ཞུས་རྩོམ་སྒྲིག་པ། ཐུབ་བསྟན་འོད་ཟེར། ཡེ་ཤེས་བྱང་ཆུབ།
མདུན་ཤོག་མཛེས་འགོད་པ། འགྲོ་འདུལ་རྡོ་རྗེ།
དེ ས་པོའི་ཤུལ་བཞག།
དེབ་ཉིས་བརྒྱ་དང་ཉེར་བརྒྱད་པ།
རྔོག་སློབ་བརྒྱུད་དང་བཅས་པའི་གསུང་འབུམ་བཞུགས།
(༧/༣༤)
རྔོག་ཆོས་སྐུ་རྡོ་རྗེ་སོགས་ཀྱིས་བརྩམས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
ཧྲེན་ཀྲེན་གྲོང་ཁྱེར་ཧའེ་ཅན་པར་འདེབས་ཚད་ཡོད་ཀུང་སིས་དཔར་བཏབ།
སྤྱི་ལོ་༢༠༡༡ ལོའི་ཟླ་༡༢པར་པར་གཞི་དང་པོ་བསྒྲིགས།
སྤྱི་ལོ་༢༠༡༡ ལོའི་ཟླ་༡༢ པར་པར་ཐེངས་དང་པོ་བཏབ།
དེ་བ་ཚད་ ༨ ར༠ X ༡ ༢ ༣*mm ༡/༣༢
དཔན་གྲུངས་
ISBN 978 ཡ 7-ཁཙ=80253 440 - 7/B. 127
གསུང་འབུམ་ཆ་ཚང་ལ་( དེབ་༡ ཡ ༣ ༤ཡོད་)སྒོར། ༡༠ ༣༠.
༠༠༠༡གས་ ༡༧༠༤



༢༠
བཀའ་བཅུ་པ་ཡུ་པ་བ་སོགས་བསྒྲིགས།
[SBN 978-7-80253-440-7
91178780215 3 4 4 0 71
ཆོ# #9)(1-34 # ): 1030. 00 TU
